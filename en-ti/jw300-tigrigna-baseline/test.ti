target_sentence
8 ኣይትርዓዱ
ብፍርሂ እውን ኣይትልመሱ .
ንነፍሲ ወከፍካ ኣቐዲመዶ ኣየስማዕኩኻን ወይ ኣይነገርኩኻን ?
ንስኻትኩም መሰኻኽረይ ኢኹም .
ብዘይካይዶ ኣምላኽ ኣሎ እዩ ?
"ካልእ ከውሕስ የልቦን , ኣነ ዝፈልጦ ሓደ እኳ የልቦን . ’ ”"
"9 ኵሎም እቶም ጽሩብ ምስልታት ዚሰርሑ ኸንቱ እዮም ,"
እቶም ዚፈትውዎም ነገራቶም ከኣ ኣይጠቕሙን እዮም .
"መሰኻኽሮም ኰይኖምሲ ሓንቲ እኳ ኣይርእዩን  ሓንቲ እኳ ኣይፈልጡን እዮም ,"
ስለዚ  እቶም ዚገብርዎም  ኪሓፍሩ እዮም .
10 ንሓደ እኳ ዘይጠቅም
ኣምላኽ ዚሰርሕ ወይ ፍሱስ ምስሊ ብፍሲ ዚገብር መን እዩ ?
11 እንሆ  ኵሎም ተሓባበርቱ ኺሓፍሩ እዮም !
ኢደ ጥበበኛታትሲ ሰብ ጥራይ እዮም .
ኵሎም ይተኣከቡን ይቝሙን .
ብሓባር ኪሽበሩን ኪሓፍሩን እዮም .
"12 ሓጓዳይ ንሓጺን ኣብ ጓህሪ ገይሩ ብንዋቱ ይሰርሕ ,"
ብሓያል ቅልጽሙ እናዓየየ
ብሞደሻ ቕርጺ የትሕዞ .
"ሽዑ  ይጠሚ እሞ  ሓይሉ ይውዳእ ,"
ማይ ኣይሰትን እሞ  ይደክም .
13 ጸራብ ዕንጨይቲ ኸኣ ገመድ መለክዒ ይዝርግሕ እሞ ብቐይሕ ኵርሽ ይነድፎ .
ብመንደል ይሰርሖ  ብኮምፓስ ገይሩ ይሕንጽጾ .
ኣብ ቤት ኪቕመጥሲ
ከም ሰብ
ከም ጽባቐ ሰብ ገይሩ ይነድፎ .
14 ቄድሮሳት ምቝራጽ ዝዕዮኡ ድማ ኣሎ .
ሓደ ዓይነት ኦም  ገዚፍ ኦም  ይሓሪ እሞ
ኣብ መንጎ ኣእዋም ዱር ደልዲሉ ኺዓቢ ይሓድጎ .
ኦም ላውሪል ይተክል  ዝናም ከኣ የብቍሎ .
15 ንሰብ ከኣ ንምንዳድ ይዀኖ .
"ገለ ኻብኡ ወሲዱ ይሞቘሉ ,"
ሓዊ ኣጒዱ ድማ እንጌራ ይስንክተሉ .
ግናኸ  ኣምላኽ ገይሩ እውን የምልኾ .
ጽሩብ ምስሊ ይገብር እሞ ይሰግደሉ .
"16 ፍርቁ ኣብ ሓዊ የንድዶ ,"
በቲ ፍርቂ እቲ እውን ስጋ ጠቢሱ ይበልዕ እሞ ይጸግብ .
ይመውቕ እሞ
“ ኣሰይ  ሞይቀ  ሓዊ ኸኣ እርኢ ኣለኹ ” ይብል .
17 ነቲ ዝተረፈ ግና ጽሩብ ምስሊ ሰሪሑ ኣምላኽ ይገብሮ .
ይሰግደሉን የምልኾን .
“ ኣምላኸይ ኢኻ እሞ  ኣድሕነኒ ”
እናበለ ናብኡ ይጽሊ .
18 ኣዒንቶም ስለ እተዓመታን ስለ ዘይርእዩን
ልቦም ልቦና ስለ ዘይብሉን
ሓንቲ እኳ ኣይፈልጡን  ሓንቲ እኳ ኣይርድኡን እዮም .
19 “ ፍርቁ ኣብ ሓዊ ኣንዲደዮ
ብጓህሩ ድማ ክበልዕሲ እንጌራ ሰንኪተ  ስጋ እውን ጠቢሰ .
እሞ ደኣ ነቲ ዝተረፈዶ ፍንፉን ነገር ክገብሮ እየ ?
ካብ ኦም ንእተቘርጸ ዕንጨይቲዶ ኽሰግድ እየ ? ”
ኢሉ ብልቡ ዚሓስብ
ወይ ፍልጠትን ኣእምሮን ዘለዎ የልቦን .
20 ንሱ ሓምዅሽቲ ይምገብ .
እቲ እተታለለ ልቡ ኣስሒትዎ እዩ .
ርእሱ ኼድሕን
“ ኣብ የማነይቲ ኢደይ ሓሶት ደይኰነን ዘሎ ? ” ኪብል ኣይክእልን እዩ .
"21 “ ኣታ ያእቆብ  ኣታ እስራኤል  እዚ ዘክር ,"
ንስኻስ ጊልያይ ኢኻ .
ኣነ ደኲነካ  ንስኻ እውን ጊልያይ ኢኻ .
ኣታ እስራኤል  ኣይክርስዓካን እየ .
22 ንኣበሳኻ ኸም ብደበና
ንሓጢኣትካ እውን ከም ብብርቱዕ ደበና ኽድምስሶ እየ .
ኣነ ኽብጀወካ እየ እሞ  ናባይ ተመለስ .
23 የሆዋ ተግባሩ ገይሩ እዩ እሞ
ኣቱም ሰማያት እልል በሉ !
ኣቱም መዓሙቝ ምድሪ  ጭድርታ ዓወት ጨድሩ !
ኣቱም ኣኽራን
ኣቱም ዱርን ኵላትኩም ኣእዋምን  እልል በሉ !
"የሆዋስ ንያእቆብ ተበጅይዎ እዩ ,"
ኣብ እስራኤል ከኣ ግርማ ኣርእዩ እዩ . ”
24 የሆዋ እቲ ተበጃዊኻ
ካብ ማሕጸን ኣትሒዙ ዝደኰነካ ኸምዚ ይብል ፦
“ ኵሉ ዝገበርኩ  ኣነ የሆዋ እየ .
ንሰማያት ባዕለይ ገቲረዮ
ንምድሪ ኸኣ ዘርጊሐያ .
ምሳይ መን ነይሩ ?
"25 ንትእምርትታት እቶም ባዶ ዚዛረቡ አፍሽል ኣለኹ ,"
"ንጠንቈልቲ ዘዐሽዎም ከኣ ኣነ እየ ,"
ንጥበበኛታት ዘዐውኖም
ንፍልጠቶም ድማ ናብ ዕሽነት ዝልውጦ
26 ንቓል ጊልያኡ ዘጽንዕ
ንትንቢት ልኡኻቱ ኸኣ ዝፍጽም
ብዛዕባ የሩሳሌም  ‘ ኪነብርዋ እዮም ’ ዝብል
ብዛዕባ ኸተማታት ይሁዳ  ‘ ዳግም ኪህነጻ እየን
ዑናታታ ድማ ከተንስእ እየ ’ ዝብል
27 ብዛዕባ መዓሙቝ ማያት  ‘ ህፈፍ
ኵሉ ኣፍላግካ ድማ ከንቅጽ እየ ’ ዝብል
28 ብዛዕባ ቂሮስ  ‘ ንሱ ጓሳይ እዩ
ፍቓደይ ከኣ ምሉእ ብምሉእ ኪፍጽም እዩ ’ ዝብል
ብዛዕባ የሩሳሌም  ‘ ዳግም ክትህነጽ እያ ’ ዝብል
ብዛዕባ እታ ቤተ መቕደስ ድማ  ‘ ክትስረት እያ ’ ዝብል ኣነ እየ . ”
3 እዚ ቓል እዚ እሙን እዩ ፦ ሓደ እኳ ሓላዊ ኪኸውን እንተ ተመጣጢሩ  ሰናይ ግብሪ ይምነ ኣሎ . 2 እምበኣር  እቲ ሓላዊ ዘይውቀስ  ሰብኣይ ሓንቲ ሰበይቲ  ወረጃ  ለባም  ስርዓት ዚሕሉ  ተቐባል ጋሻ  ንምስትምሃር ብቑዕ  3 ዘይሰክር  ዘይዋቓዕ  ልዙብ  ዘይብኣስ  ፈታው ገንዘብ ዘይኰነ  4 ንቤተ ሰቡ ጽቡቕ ገይሩ ዜስተናብር  ብዅሉ ርዝነት ዚግዝኡ ውሉዳት ዘለውዎ ይኹን . 5 ( ሓደ ሰብ ንቤተ ሰቡ ኼስተናብር ካብ ዘይክእልሲ  ንጉባኤ ኣምላኽ ደኣ ኸመይ ገይሩ ኺከናኸና ይኽእል ? ) 6 ብትዕቢት ተነፊሑ  ናብቲ ንድያብሎስ እተፈርዶ ፍርዲ ምእንቲ ኸይወድቕ  ሓድሽ ወደ መዝሙር ኣይኹን . 7 ኣብ ጸርፍን ኣብ መፈንጠራ ድያብሎስን ምእንቲ ኸይወድቕ ከኣ  ካብቶም ኣብ ወጻኢ ዘለዉ ብጽቡቕ እተመስከረሉ ኪኸውን ይግባእ .
8 ኣገልገልቲ ጉባኤ እውን ከምኡ  ረዘንቲ  ሰብ ክልተ ልሳን ዘይኰኑ  ብዙሕ ወይኒ ንምስታይ ዘየድህቡ  ዘይግቡእ ረብሓ ንምርካብ ዘይሃርፉ  9 ቅዱስ ምስጢር እታ እምነት ብንጹህ ሕልና ዚሕዙ ኪዀኑ ይግባእ .
"10 እዚኣቶም እውን ቅድም ብቕዓቶም ይመርመር , ሽዑ  ዚንቀፉሉ ዘይብሎም ክሳዕ ዝዀኑ  የገልግሉ ."
11 ኣንስቲ እውን ከምኡ  ረዘንቲ  ዘይሓመይቲ  ወራዙት  ብዅሉ እውን እሙናት ኪዀና ይግባእ .
12 ኣገልገልቲ ጉባኤ  ሰብ ሓንቲ ሰበይቲ  ደቆምን ቤተ ሰቦምን ጽቡቕ ገይሮም ዜስተናብሩ ይኹኑ . 13 ከመይሲ  እቶም ጽቡቕ ገይሮም ዜገልግሉ  ጽቡቕ ስምን ብእምነት ክርስቶስ የሱስ ንምዝራብ ዜኽእል ብዙሕ ትብዓትን ይረኽቡ እዮም .
14 ናባኻ ቐልጢፈ ኽመጽእ ተስፋ እናገበርኩ  እዚ እጽሕፈልካ ኣለኹ . 15 እንተ ደንጕየ ግና  ኣብ ቤተ ሰብ ኣምላኽ  ማለት ኣብታ ናይታ ሓቂ ዓንድን ደገፍን ዝዀነት ጉባኤ ህያው ኣምላኽ  ብኸመይ ክትመላለስ ከም ዚግብኣካ ምእንቲ ኽትፈልጥ እየ እዚ ዝጸሓፍኩልካ . 16 እወ  እቲ ቕዱስ ምስጢር እዚ ንኣምላኽ ዘሎና ተወፋይነት ኣማን ብኣማን ዓብዪ እዩ ፦ ‘ ንሱ ብስጋ ተጋሂዱ  ብመንፈስ ጸዲቑ  ንመላእኽቲ ተራእዩ  ኣብ ኣህዛብ ተሰቢኹ  ኣብ ዓለም ተኣሚኑ  ብኽብሪ ዓሪጉ እዩ . ’
"3 ሰሎሞን ድማ ምስ ፈርኦን ንጉስ ግብጺ ተዋሰበ . ንጓል ፈርኦን ተመርዓዋ እሞ  ቤቱን ቤት የሆዋን ኣብ ዙርያ የሩሳሌም ዚርከብ መካበብያን ሃኒጹ ኽሳዕ ዚውድእ  ናብ ከተማ ዳዊት ኣእተዋ . 2 ግናኸ  ክሳዕ እታ ግዜ እቲኣ ንስም የሆዋ ቤት ኣይተሃንጸትን ነበረት እሞ  እቶም ህዝቢ ገና ኣብ በረኽቲ ይስውኡ ነበሩ . 3 ሰሎሞን ድማ ብሕግታት ኣቦኡ ዳዊት ብምምልላስ  ንየሆዋ የፍቅሮ ነበረ , ሓንትስ ኣብ በረኽቲ ይስውእን ይዓጥንን ነበረ ."
"4 ጊብዖን ምርእይቲ በራኽ ነበረት እሞ  ንጉስ ኪስውእ ናብኣ ኸደ . ሰሎሞን ከኣ ኣብቲ መሰውኢ እቲ  1 ,000 ዚሓርር መስዋእቲ ኣቕረበ . 5 ኣብ ጊብዖን ድማ የሆዋ ንሰሎሞን ለይቲ ብሕልሚ ተራእዮ . ኣምላኽ ከኣ  “ እንታይ ክህበካ ኸም እትደሊ ለምን ” በሎ . 6 ሰሎሞን ድማ ከምዚ በለ ፦ “ ንስኻ ንጊልያኻ ንኣቦይ ዳዊት  ከምቲ ኣብ ቅድሜኻ ብተኣማንነትን ብጽድቅን ብቕንዕና ልብን እተመላለሰ  ብተኣማንነት ኣጸቢቕካ ኣፍቂርካዮ ኢኻ . ኣብ ዝፋኑ ዚቕመጥ ወዲ ብምሃብ ከኣ  ክሳዕ እዛ መዓልቲ እዚኣ ብተኣማንነት ኣጸቢቕካ ኣፍቂርካዮ ኢኻ . 7 ሕጂ ድማ  ኦ የሆዋ ኣምላኸይ  መንእሰይን ዘይምኩርን ክነሰይ  ንጊልያኻ ኣብ ክንዲ ኣቦይ ዳዊት ኣንጊስካዮ ኢኻ . 8 ጊልያኻ ኸኣ ኣብ መንጎ እዚ ዝሓረኻዮ ህዝብኻ  ኣብ መንጎ እዚ ኻብ ምብዛሑ እተላዕለ ዘይቍጸርን ዘይጽብጸብን ህዝቢ እዩ ዘሎ . 9 ነዚ ብዙሕ ህዝብኻ እዚ ደኣ መን ኪፈርዶ ይኽእል ? ስለዚ  ንጊልያኻ  ኣብ መንጎ ጽቡቕን ክፉእን ፈልዩ ንህዝብኻ ምእንቲ"
10 ሰሎሞን እዚ ነገር እዚ ምልማኑ  ንየሆዋ ባህ ኣበሎ . 11 ኣምላኽ ድማ ከምዚ በሎ ፦ “ እዚ ነገር እዚ ስለ ዝለመንካ  ንርእስኻ ነዊሕ ዕድመ ወይ ሃብቲ ወይ ሞት ጸላእትኻ ስለ ዘይለመንካ  የግዳስ  ፍርዳዊ ጕዳይ ንምስማዕ ኣእምሮ ስለ ዝለመንካ  12 ከምቲ ዝለመንካዮ ኽገብረልካ እየ . ጥበበኛን ዚርዳእን ልቢ ኽህበካ እየ እሞ  ከምቲ ብቕድሜኻ ኸማኻ ዝበለ ዘይነበረ  ብድሕሬኻ እውን ከማኻ ዝበለ ደጊም ኣይኪህሉን እዩ . 13 ብተወሳኺ ድማ  ዘይለመንካዮ ሃብትን ክብርን ክህበካ እየ እሞ  ብዅሉ ዘመንካ ኸማኻ ዝበለ ኻልእ ንጉስ ኣይኪህሉን እዩ . 14 ከምቲ ኣቦኻ ዳዊት እተመላለሶ ኸኣ  ስርዓታተይን ትእዛዛተይን ብምሕላው ብመገድታተይ እንተ ተመላሊስካ  ዕድሜኻ ኸንውሕ እየ . ”
"15 ሰሎሞን ምስ ተበራበረ  ሕልሚ ምንባሩ ፈለጠ . ናብ የሩሳሌም ከይዱ ኣብ ቅድሚ ታቦት ኪዳን የሆዋ ደው በለ , ዚሓርር መስዋእትን መስዋእቲ ሕብረትን እውን ኣቕረበ , ንዅሎም ገላዉኡ ድማ ድግስ ገበረሎም ."
"16 ሽዑ  ክልተ ኣመናዝር ናብ ንጉስ መጺአን  ኣብ ቅድሚኡ ደው በላ . 17 እታ ቐዳመይቲ ሰበይቲ ኸምዚ በለት ፦ “ በጃኻ ጐይታይ  ኣነን እዛ ሰበይቲ እዚኣን ኣብ ሓንቲ ቤት ኢና እንነብር , ንሳ ኣብታ ቤት ከላ ኸኣ  ኣነ ወሊደ . 18 ኣብ ሳልስቲ እታ ዝወለድኩላ መዓልቲ  እዛ ሰበይቲ እዚኣ እውን ወሊዳ . ብሓንሳእ ድማ ኔርና , ብዘይካ ኽልቴና  ኣብታ ቤት ካልእ ምሳና ኣይነበረን . 19 ለይቲ  ወዲ እዛ ሰበይቲ እዚኣ  ኣብ ልዕሊኡ ስለ ዝደቀሰት  ሞይቱ . 20 ፍርቂ ለይቲ ተንሲኣ ኸኣ  ግዝእትኻ ደቂሳ ኸላ  ወደይ ካብ ጐድነይ ወሲዳ  ኣብ ሕቝፋ ኣደቂሳቶ , ነቲ ምዉት ወዲ ግና ኣብ ሕቝፈይ ኣደቂሳቶ . 21 ንግሆ ንወደይ ከጥብዎ ኢለ ምስ ተንሳእኩ  ሞይቱ ጸኒሑኒ . ንግሆ ኣጸቢቐ እንተ መርመርክዎ  እቲ ዝወለድክዎ ወደይ ዘይምዃኑ ርእየ . ” 22 እታ ኻልአይቲ ሰበይቲ ግና  “ ኣይፋልን  እቲ ህያውሲ ወደይ እዩ  እቲ ምዉት ከኣ ወድኺ እዩ ” በለት . እታ ቐዳመይቲ ሰበይቲ ግና  “ ኣይፋልን  እቲ ምዉ"
"23 ሽዑ  ንጉስ  “ እዚኣ  ‘ እዚ ህያው ወደይ እዩ  እቲ ምዉት ድማ ወድኺ እዩ ’ ትብል ኣላ , እቲኣ ኸኣ  ‘ ኣይፋልን  እቲ ምዉት ደኣ ወድኺ እዩ  እቲ ህያው ግና ወደይ እዩ ’ ትብል ኣላ ” በለ . 24 ንጉስ ድማ  “ ሰይፊ ኣምጽኡለይ ” በለ . ናብ ንጉስ ከኣ ሰይፊ ኣምጽኡ . 25 ንጉስ ድማ  “ ነቲ ህያው ሕጻን ኣብ ክልተ ቘሪጽኩም  ፍርቁ ነዛ ሓንቲ ሰበይቲ  ፍርቁ ድማ ነታ ሓንቲ ሃብወን ” በለ . 26 ሽዑ  እታ ወዳ ህያው ዝዀነ ሰበይቲ ንወዳ ስለ ዝራሕርሐትሉ  ንንጉስ  “ በጃኻ ጐይታይ  እቲ ህያው ሕጻን ንዓኣ ሃብዋ እምበር  ፈጺምኩም ኣይትቕተልዎ ” ኢላ ለመነቶ . እታ ኻልአይቲ ሰበይቲ ግና  “ ንዓይ ወይ ንዓኺ ኣይኹን . ይቝረጽዎ ደኣ ” በለት . 27 ሽዑ  ንጉስ  “ ንሳ ኣዲኡ እያ እሞ  ነቲ ህያው ሕጻን ነዛ ቐዳመይቲ ሰበይቲ ሃብዋ . ፈጺምኩም ኣይትቕተልዎ ” ኢሉ መለሰ ."
"28 ኵሎም እስራኤል ድማ ነቲ ንጉስ ዝፈረዶ ፍርዲ ሰምዑ , ፍትሒ ንምውጻእ ጥበብ ኣምላኽ ምስኡ ኸም ዘሎ ስለ ዝረኣዩ ኸኣ  ንንጉስ ኣኽበርዎ ."
"9 የሆዋ ድማ ንሙሴ ኸምዚ በሎ ፦ “ ናብ ፈርኦን ኣቲኻ  ከምዚ በሎ ፦ ‘ የሆዋ ኣምላኽ እብራውያን ከምዚ ይብል ኣሎ ፦ “ ምእንቲ ኼገልግሉኒ  ንህዝበይ ስደዶም . 2 ምስዳዶም እንተ ኣቢኻን እንተ ሒዝካዮምን ግና  3 እንሆ  ኢድ የሆዋ ኣንጻር እተን ኣብ መሮር ዘለዋ ማልካ ኽትመጽእ እያ . ኣብ ኣፍራስን ኣብ ኣእዱግን ኣብ ኣግማልን ኣብ ከብትን ኣብ ጤለ በጊዕን ኣዝዩ ብርቱዕ ለበዳ ኪኸውን እዩ . 4 የሆዋ ኸኣ ኣብ መንጎ ማል እስራኤልን ኣብ መንጎ ማል ግብጽን ብርግጽ ፍልልይ ኪገብር እዩ , ካብ ኵለን ናይ እስራኤላውያን ድማ ሓንቲ እኳ ኣይክትመውትን እያ . ” ’ ” 5 የሆዋ ኸኣ  “ የሆዋ  ጽባሕ ኣብዛ ምድሪ እዚኣ  እዚ ነገር እዚ ኺገብር እዩ ” ኢሉ ግዜ መደበ ."
"6 ንጽብሒቱ  የሆዋ  እዚ ነገር እዚ ገበረ , ኵለን ዓይነት ማል ግብጺ ድማ ኪሞታ ጀመራ , ካብ ማል እስራኤል ግና ሓንቲ እኳ ኣይሞተትን . 7 ፈርኦን ምስ መርመረ  እንሆ  ካብ ማል እስራኤል ሓንቲ እኳ ኣይሞተትን . ልቢ ፈርኦን ግና ተረረ  ነቲ ህዝቢ እውን ኣይሰደዶን ."
"8 ድሕርዚ  የሆዋ ንሙሴን ንኣሮንን ከምዚ በሎም ፦ “ ብኣእዳውኩም ሓምዅሽቲ እቶን ሓፊንኩም ውሰዱ , ሙሴ ድማ ኣብ ቅድሚ ፈርኦን ናብ ሰማይ ኣቢሉ ፋሕ የብሎ . 9 ኣብ ብዘላ ምድሪ ግብጺ ኸኣ ተጐጓ ኪኸውን እዩ , ኣብ ኵላ ምድሪ ግብጺ ድማ ኣብ ሰብን ኣብ እንስሳን ፎቕፎቕ ዚብል ምጕልንጭዋ ኪኸውን እዩ . ”"
"10 ሽዑ  ሓምዅሽቲ እቶን ወሲዶም ኣብ ቅድሚ ፈርኦን ደው በሉ , ሙሴ ኸኣ ናብ ሰማይ ኣቢሉ ፋሕ ኣበሎ , ኣብ ሰብን ኣብ እንስሳን ድማ ፎቕፎቕ ዚብል ምጕልንጭዋ ዀነ . 11 እቶም ስሒር ዚገብሩ ኻህናት ብምኽንያት እቲ ኣብቶም ስሒር ዚገብሩ ኻህናትን ኣብ ኵሎም ግብጻውያንን ዝዀነ ምጕልንጭዋ ኣብ ቅድሚ ሙሴ ደው ኪብሉ ኣይከኣሉን . 12 የሆዋ ግና ንልቢ ፈርኦን ኪተርር ሓደጎ , ከምቲ የሆዋ ንሙሴ ዝበሎ  ኣይሰምዖምን ."
"13 ሽዑ  የሆዋ ንሙሴ ኸምዚ በሎ ፦ “ ኣንጊህካ ተንሲእካ  ኣብ ቅድሚ ፈርኦን ደው በል እሞ  ከምዚ በሎ ፦ ‘ የሆዋ ኣምላኽ እብራውያን ከምዚ ይብል ኣሎ ፦ “ ምእንቲ ኼገልግሉኒ  ንህዝበይ ስደዶም . 14 ኣብ ኵላ ምድሪ ኸማይ ዝበለ ኸም ዘየልቦ ምእንቲ ኽትፈልጥ  ሕጂ ዅሉ መዓተይ ናብ ልብኻን ናብ ገላዉኻን ናብ ህዝብኻን እሰድድ ኣለኹ . 15 ክሳዕ ሕጂ ንዓኻን ንህዝብኻን ብብርቱዕ ለበዳ ምወቓዕኩኻ ነይረ , ንስኻ እውን ካብ ምድሪ ምተደምሰስካ ኔርካ . 16 ግናኸ  ሓይለይ ምእንቲ ኸርእየካ  ስመይ ድማ ኣብ ኵላ ምድሪ ምእንቲ ኺውረ  በዚ ምኽንያት እዚ እየ ኣንቢረካ . 17 ብዘይምስዳድካዶ ገና ኣብ ህዝበይ ትዕበ ኣለኻ ? 18 እንሆ  ካብ እትስረት መዓልቲ ኽሳዕ ሕጂ ኸምኡ ዝበለ ኣብ ግብጺ ዘይኰነ ኣዝዩ ብርቱዕ በረድ  ጽባሕ ከምዛ ግዜ እዚኣ ኸዝንም እየ . 19 ስለዚ  ልኢኽካ ማልካን ኣብ መሮር ዘሎካ ዅሉን ናብ መዕቀሊ ኣምጽእ . ኣብ መሮር እተረኽበን ናብ ቤት ዘይኣተወን ሰብ ኰነ እንስሳ ዘበለ ዅሉ  በ"
"20 እቲ ኻብ ገላዉ ፈርኦን ንቓል የሆዋ ዝፈርሀ ዘበለ  ገላዉኡን ማሉን ናብ ኣባይቲ ኣህደመ , 21 እቲ ንቓል የሆዋ ናብ ልቡ ዘየእተወ ዘበለ ግና  ገላዉኡን ማሉን ኣብ መሮር ሓደገ ."
"22 የሆዋ ድማ ንሙሴ  “ ኢድካ ናብ ሰማያት ኣቢልካ ዘርግሕ እሞ  ናብ ኵላ ምድሪ ግብጺ  ናብ ልዕሊ ሰብን ናብ ልዕሊ እንስሳን ኣብ ምድሪ ግብጺ ናብ ዘሎ ዅሉ ኣትክልትን በረድ ኪወርድ እዩ ” በሎ . 23 ሙሴ ኸኣ በትሩ ናብ ሰማያት ዘርግሐ , የሆዋ ድማ ነጐዳን በረድን ሰደደ , ሓዊ ኸኣ ናብ ምድሪ ወረደ , የሆዋ ድማ ናብ ምድሪ ግብጺ በረድ ኣዝነመ . 24 በረድ እውን ኰነ , ኣብ ማእከል እቲ በረድ ድማ ሓዊ ይዋናጨፍ ነበረ . ኣብ ግብጺ ህዝቢ ኻብ ዚቕመጥ  ኣብታ ምድሪ ኸምኡ ዝበለ ዀይኑ ዘይፈልጥ ኣዝዩ ብርቱዕ ነበረ . 25 እቲ በረድ ከኣ ኣብ ብዘላ ምድሪ ግብጺ ኣብ መሮር ንእተረኽበ ኻብ ሰብ ክሳዕ እንስሳ ወቕዐ , ንዅሉ ኣትክልቲ ድማ ወቕዐ  ንዅሉ ኣእዋም መሮር እውን ሰባበረ . 26 ኣብታ እስራኤላውያን ዝነበርዋ ምድሪ ጎሼን ጥራይ በረድ ኣይነበረን ."
"27 ፈርኦን ከኣ ልኢኹ ንሙሴን ንኣሮንን ጸዊዑ  “ ሕጂ ሓጣእኩ . የሆዋ ጻድቕ እዩ , ኣነን ህዝበይን ድማ በደልቲ ኢና . 28 ነጐዳን በረድን ኣምላኽ ደው ኪብልሲ  ንየሆዋ ለምንዎ . ሽዑ  ክሰድደኩም እየ , ደጊም ድማ ኣብዚ ኣይትጸንሑን ” በሎም . 29 ሙሴ ኸኣ  “ ካብ ከተማ ምስ ወጻእኩ  ኣእዳወይ ኣብ ቅድሚ የሆዋ ኽዝርግሕ እየ . ምድሪ ናይ የሆዋ ምዃና ምእንቲ ኽትፈልጥሲ  ነጐዳ ደው ኪብል  ደጊም እውን በረድ ኣይኪቕጽልን እዩ . 30 ንስኻን ገላዉኻን ግና  ሽዑ እውን ንየሆዋ ኣምላኽ ከም ዘይትፈርህዎ እፈልጥ እየ ” በሎ ."
"31 ሽዑ  ስገም ሰዊቱ  እንጣጢዕ ከኣ ኪዕምብብ ኢሉ ስለ ዝነበረ  እንጣጢዕን ስገምን ተወቕዐ . 32 ስርናይን ዓለስን ግና  ግዜኡ ድሑር ስለ ዝዀነ  ኣይተወቕዐን . 33 ሙሴ ድማ ካብ ፈርኦን ካብታ ኸተማ ወጸ  ኢዱ ኸኣ ኣብ ቅድሚ የሆዋ ዘርግሐ , ነጐዳን በረድን ድማ ደው በለ  ዝናም እውን ናብ ምድሪ ምዝናም ኣቋረጸ . 34 ፈርኦን ከኣ ዝናምን በረድን ነጐዳን ደው ከም ዝበለ ምስ ረኣየ  መሊሱ ሓጥአ  ልቡ እውን ኣትረረ , ንሱን ገላዉኡን ከምኡ ገበሩ . 35 ልቢ ፈርኦን ድማ ተረረ , ከምቲ የሆዋ ብሙሴ ዝበሎ ኸኣ  ንእስራኤላውያን ኣይሰደዶምን ."
17 ሓደ ኻብቶም ነበርቲ ጊልዓድ ዝነበረ ኤልያስ ቲሽባዊ ንኣከኣብ  “ ከምቲ እቲ ኣነ ዘገልግሎ የሆዋ ኣምላኽ እስራኤል ህያው ዝዀነ  በዘን ዓመታት እዚአን ብቓለይ እንተ ዘይኰይኑ  ኣውሊ ዀነ ዝናም ኣይኪኸውንን እዩ ” በሎ .
"2 ከምዚ ዚብል ቃል የሆዋ ድማ መጾ ፦ 3 “ ካብዚ ናብ ምብራቕ ኣቢልካ ኺድ እሞ  ኣብቲ ኣብ ምብራቕ ዮርዳኖስ ዘሎ ስንጭሮ ከሪት ተሓባእ . 4 ካብቲ ርባ ስተ , ኣብኡ ኺምግቡኻ ኸኣ ንኳዃት ክእዝዞም እየ . ” 5 ብኡብኡ  ከይዱ ኸም ቃል የሆዋ ገበረ , ከይዱ ድማ ኣብቲ ኣብ ምብራቕ ዮርዳኖስ ዘሎ ስንጭሮ ከሪት ተቐመጠ . 6 እቶም ኳዃት ከኣ ንግሆ እንጌራን ስጋን  ምሸት እውን እንጌራን ስጋን የምጽኡሉ ነበሩ , ካብቲ ርባ ድማ ይሰቲ ነበረ . 7 ኣብታ ምድሪ ዝናም ስለ ዘይዘነመ ግና  ድሕሪ እተወሰነ መዓልትታት እቲ ርባ ነጸፈ ."
"8 ከምዚ ዚብል ቃል የሆዋ ኸኣ መጾ ፦ 9 “ ተንስእ እሞ ናብ ሰራጵታ ናይ ሲዶን ኪድ  ኣብኣ እውን ተቐመጥ . እንሆ  ኣብኣ ሓንቲ መበለት ክትምግበካ ኽእዝዝ እየ . ” 10 ተንሲኡ ድማ ናብ ሰራጵታ ኸደ . ናብ ኣፍ ደገ እታ ኸተማ ምስ መጸ ኸኣ  ሓንቲ መበለት ዕንጨይቲ ትኣሪ ነበረት . ንዓኣ ጸዊዑ ድማ  “ በጃኺ ዝሰትዮ ሒደት ማይ ብኣቕሓ ጌርኪ ኣምጽእለይ ” በላ . 11 ከተምጽእ ኢላ ኽትከይድ ከላ ኸኣ  ጸዊዑ  “ በጃኺ ብኢድኪ ቝራስ እንጌራ ኣምጽእለይ ” በላ . 12 ንሳ ድማ  “ ከምቲ የሆዋ ኣምላኽካ ህያው ዝዀነ  ብዘይካ ዕማዅ ሓርጭ ኣብ ዕትሮ  ሒደት ዘይቲ ኸኣ ኣብ መቐርሰሚቶ  እንጌራ የብለይን . ሕጂ ድማ ሒደት ዕንጨይቲ እኣሪ ኣለኹ , ኣትየ ኸኣ ንዓይን ንወደይን ገለ ኽገብር እየ . በሊዕናዮ ድማ ክንመውት ኢና ” በለት ."
"13 ኤልያስ ከኣ ከምዚ በላ ፦ “ ኣይትፍርሂ . ኪዲ እሞ ኸምቲ ዝበልክዮ ግበሪ . ቅድም ግና ካብኡ ንዓይ ንእሽቶ ቕጫ ጌርኪ ኣምጽእለይ . ድሕሪኡ  ንዓኽን ንወድኽን ክትገብሪ ትኽእሊ ኢኺ . 14 የሆዋ ኣምላኽ እስራኤልሲ ኸምዚ ይብል ፦ ‘ ክሳዕ እታ የሆዋ ኣብ ልዕሊ ገጽ ምድሪ ዝናም ዜዝንመላ መዓልቲ  እቲ ሓርጭ ካብቲ ዕትሮ ኣይኪውዳእን  እቲ ዘይቲ እውን ካብቲ መቐርሰሚቶ ኣይኪሕንኰዅን እዩ . ’ ” 15 ከይዳ ድማ ከምቲ ኤልያስ ዝበላ ገበረት , ንሳን ንሱን ቤተ ሰባን ከኣ ንብዙሕ መዓልትታት በልዑ . 16 ከምቲ የሆዋ ብኤልያስ እተዛረቦ ቓል ድማ  እቲ ሓርጭ ካብቲ ዕትሮ ኣይተወድአን  እቲ ዘይቲ እውን ካብቲ መቐርሰሚቶ ኣይተሓንኰዀን ."
"17 ድሕሪ እዚ ነገር እዚ  ወዲ እታ ብዓልቲ እታ ቤት ዝዀነት ሰበይቲ ሓመመ , ሕማሙ ኣዝዩ ስለ ዝበርትዖ ኸኣ  ትንፋሱ ሓለፈት . 18 ሽዑ  ንሳ ንኤልያስ  “ ኦ ናይቲ ናይ ሓቂ ኣምላኽ ሰብ  ኣንጻረይ እንታይ ኣሎካ ? በደለይ ከተዘክረኒ  ወደይ እውን ክትቀትል ዲኻ መጺእካ ? ” በለቶ . 19 ንሱ ግና  “ ወድኺ ሃብኒ ” በላ . ካብ ሕቝፋ ወሲዱ ድማ  ናብታ ዚነብረላ ደርቢ ኣደዪቡ  ኣብ ዓራቱ ኣደቀሶ . 20 ሽዑ  “ ኦ የሆዋ ኣምላኸይ  ነዛ ኣነ ምስኣ ዝነብር ዘለኹ መበለት ወዳ ብምቕታልዶ ትጐድኣ ኣለኻ ? ” ኢሉ ናብ የሆዋ ተማህለለ . 21 ኣብ ልዕሊ እቲ ቘልዓ ሰለስተ ሳዕ ተዘርጊሑ ድማ  “ ኦ የሆዋ ኣምላኸይ  በጃኻ  ህይወት እዚ ቘልዓ እዚ ናብኡ ምለሳ ” ኢሉ ናብ የሆዋ ተማህለለ . 22 የሆዋ ኸኣ ልማኖ ኤልያስ ሰምዐ , ህይወት እቲ ቘልዓ ድማ ናብኡ ተመልሰት እሞ ህያው ኰነ . 23 ኤልያስ ከኣ ነቲ ቘልዓ ወሲዱ  ካብቲ ደርቢ ናብታ ቤት ኣውሪዱ  ንኣዲኡ ሃባ . ኤልያስ ድማ  “ ርኣዪ  ወድኺ ህ"
"9 ብዛዕባ እቲ ንቕዱሳት ዚኸውን ኣገልግሎት  ክጽሕፈልኩም ኣየድልየንን እዩ , 2 ከመይሲ  እቲ ኣካይያ ኻብ ዓሚ ኣትሒዛ ኸም እተዳለወት ንመቄዶናውያን እተመካሕኩሉ ፍቓደኛነትኩምን እቲ ንመብዛሕትኦም ዘለዓዓለ ቕንኣትኩምን እፈልጥ እየ . 3 ኰይኑ ግና  እቲ እተመካሕናዮ ኣብዚ መዳይ እዚ ኸንቱ ምእንቲ ኸይከውን  ከምቲ ዝበልክዎ  ተዳሊኹም ምእንቲ ኽትጸንሑ  ነቶም ኣሕዋት እሰድዶም ኣለኹ . 4 እንተ ዘይኰነስ  መቄዶናውያን ምሳይ እንተ መጺኦም እሞ ኸይተዳሎኹም እንተ ረኺቦምኹም  ንሕና ዀንና ንስኻትኩም በቲ ኣባኻትኩም ዘሎና እምንቶ ኽንሓፍር ኢና . 5 እምበኣር  ነቶም ኣሕዋት ኣቐዲሞም ናባኻትኩም ምእንቲ ኺመጹ ኸተባብዖምን እቲ ኸተበርክትዎ ዘተስፈኹምዎ ህያብ ተዳልዩ ኺጸንሕን ዜድሊ ዀይኑ ተሰሚዑኒ ኣሎ , በዚ ኸምዚ ኸኣ  እዚ ኸም ብግዲ እተዋህበ ዘይኰነስ  ከም እተበርከተ ህያብ ኰይኑ ኺዳሎ ይኽእል ."
"6 ብዛዕባ እዚ ግና  እቲ ቘጢቡ ዚዘርእ  ቈጢቡ ይዓጽድ , እቲ ብበረኸት ዚዘርእ ከኣ  ብበረኸት ይዓጽድ . 7 ኣምላኽ ሕጉስ ወሃቢ እዩ ዚፈቱ እሞ  ነፍሲ ወከፍ ብጓሂ ወይስ ብግዲ ዘይኰነስ  ከምቲ ብልቡ ዝሓለኖ ይሃብ ."
"8 ብዘይካዚ  ኵሉ ሳዕ ብዅሉ ምሉእ ዘይጕዱል ኣልዩኩም  ብዅሉ ሰናይ ግብሪ ዕዙዛት ምእንቲ ኽትኰኑ  ኣምላኽ ጸጋኡ ኼብዝሓልኩም ይኽእል እዩ . 9 ( ከምቲ  “ ብሰፊሑ ዓዲሉ , ንድኻታት ሂቡ . ጽድቁ ንዘለኣለም ይነብር ” ተባሂሉ እተጻሕፈ እዩ . 10 እቲ ንዘራኢ ዘርእን ንምግቢ ዚኸውን እንጌራን ኣብዚሑ ዚህብ  ንሱ ዘርኢ ኺህበኩምን ኬበርክተልኩምን ፍረ ጽድቅኹም ኬብዝሖን እዩ . ) 11 ብዅሉ በቲ ብኣና ኣቢሉ ንኣምላኽ ምስጋና ዜምጽእ ኵሉ ልግሲ ትህብትሙ ኣለኹም , 12 ምኽንያቱ  እዚ ህዝባዊ ኣገልግሎት እዚ ዚግበር  ነቶም ቅዱሳት ዜድልዮም ዘበለ ንምምላእ ጥራይ ዘይኰነስ  ንኣምላኽ ዚቐርብ ብዙሕ ምስጋና ምእንቲ ኺዓዝዝ እውን እዩ . 13 ነቲ ብስራት ክርስቶስ ክትሰብኩ ኸለኹም ተገዛእቲ ስለ ዝዀንኩምን ንዓታቶምን ንዅሉን ብልግሲ ስለ እተዋጽኡን  እዚ ኣገልግሎት ረድኤት እዚ ብዜቕርቦ መርትዖ  ንኣምላኽ የሞግስዎ እዮም . 14 ስለቲ ኣባኻትኩም ዘሎ ሓለፍ ዝበለ ጸጋ ኣምላኽ ምእንታኹም ብምምህላል ከኣ  ኪላለዩ"
15 ስለቲ ኺግለጽ ዘይከኣል ናጻ ውህበቱ  ንኣምላኽ ምስጋና ይኹኖ .
42 ሽዑ  እዮብ ንየሆዋ ኸምዚ ኢሉ መለሰሉ ፦
2 “ ሕጂ  ኵሉ ኸም እትኽእል
ካብቲ ኽትገብሮ ዝሓሰብካዮ ድማ ዘይከኣለካ ኸም ዘየልቦ ፈሊጠ .
3 ‘ ንምኽረይ ብዘይ ፍልጠት ዜጸልምቶ እዚ መን እዩ ? ’ ኢልካ .
ስለዚ  ኣነ ንዘይተረዳእክዎ
እምብዛ ንዜደንቐኒ ዘይፈልጦ ነገር ተዛሪበ .
4 ‘ በጃኻ ስምዓኒ እሞ  ክዛረበካ .
ኣነ ኽሓትተካ  ንስኻ እውን ኣፍልጠኒ ’ ኢልካ .
"5 ኣእዛነይ ብዛዕባኻ ሰሚዐን ነይረን ,"
ሕጂ ግና ብኣዒንተይ ርእየካ .
"6 ስለዚ እየ ነቲ ዝበልክዎ ዝስሕቦ ዘለኹ ,"
ኣብ ሓመድን ሓምዅሽትን ኰይነ ኸኣ ዝንሳሕ ዘለኹ . ”
7 የሆዋ ንእዮብ እዚ ዘረባ እዚ ምስ ተዛረቦ  የሆዋ ንኤሊፋዝ እቲ ቴማናዊ ኸምዚ በሎ ፦
"“ ከምቲ እዮብ ዝገበሮ ጌርኩም ብዛዕባይ ሓቂ ስለ ዘይተዛረብኩም  ኣብ ልዕሌኻን ኣብ ልዕሊ ኽልተ ብጾትካን ቍጥዓይ ነዲዱ ኣሎ . 8 ሕጂ ድማ  ሸውዓተ ዝራብዕን ሸውዓተ ድዑልን ወሲድኩም ናብ ጊልያይ እዮብ ኪዱ , ምእንቲ ርእስኹም ከኣ ዚሓርር መስዋእቲ ኣቕርቡ , ጊልያይ እዮብ እውን ኪጽልየልኩም እዩ . ከምቲ ጊልያይ እዮብ ዝገበሮ ጌርኩም ብዛዕባይ ሓቂ ኣይተዛረብኩምን እሞ  ከምቲ ዕሽነትኩም ከይገብረኩምሲ  ንልማኖኡ ብርግጽ ክቕበሎ እየ . ”"
9 ሽዑ  ኤሊፋዝ እቲ ቴማናውን ቢልዳድ እቲ ሹሓውን ሶፋር እቲ ናዓማውን ከይዶም ከምቲ የሆዋ ዝበሎም ገበሩ . የሆዋ ድማ ንጸሎት እዮብ ተቐበሎ .
10 እዮብ ምእንቲ ብጾቱ ምስ ጸለየ  የሆዋ ንጸበባ እዮብ ኣርሓቖ  ንብልጽግናኡ እውን መለሶ . የሆዋ ኸኣ ካብቲ ኣቐዲሙ ዝነበሮ  ዕጽፊ ገይሩ ሃቦ . 11 ኵሎም ኣሕዋቱን ኵለን ኣሓቱን ኵሎም ናይ ቀደም ፈተውቱን ናብኡ መጺኦም  ኣብ ቤቱ ምስኡ እንጌራ በልዑ . ብዅሉ እቲ የሆዋ ኺወርዶ ዝፈቐዶ መዓት ድማ ደንገጹሉን ኣጸናንዕዎን . ነፍሲ ወከፎም ከኣ ሓሓንቲ ቀሲጣን ሓሓንቲ ቐለቤትን ሃብዎ .
"12 የሆዋ ድማ ነቲ ዳሕራይ ክፋል ህይወት እዮብ ካብቲ ቐዳማዩ ኣብሊጹ ባረኾ , እዮብ ከኣ  14 ,000 በጊዕ  6 ,000 ገመል  1 ,000 ጽምዲ ብዕራይ  1 ,000 ኣንስተይቲ ኣድጊ ነበሮ . 13 ሸውዓተ ኣወዳትን ሰለስተ ኣዋልድን ድማ ነበርዎ . 14 ነታ ቐዳመይቲ ጓሉ ይሚማ  ነታ ኻልአይቲ ቅጺዓ  ነታ ሳልሰይቲ ኸኣ ቄርን-ሃጱኽ ኢሉ ሰመየን . 15 ኣብ ኵላ እታ ምድሪ  ማዕረ ኣዋልድ እዮብ መልክዐኛታት ዝዀና ኣንስቲ ኣይነበራን , ኣቦአን ድማ ምስ ኣሕዋተን ርስቲ ሃበን ."
"16 ድሕርዚ  እዮብ 140 ዓመት ብህይወት ጸንሐ , ደቁን ደቂ ደቁን ከኣ ክሳዕ ኣርባዕተ ወለዶ ረኣየ . 17 እዮብ ድማ ኣሪጉን ዕድመ ጸጊቡን ሞተ ."
6 ኣቱም ውሉዳት  እዚ ቕኑዕ እዩ እሞ  ንወለድኹም ከም ፍቓድ ጐይታ ተኣዘዝዎም . 2 ኣብታ  “ ኣቦኻን ኣዴኻን ኣኽብር ” እትብል ተስፋ ዘለዋ ቐዳመይቲ ትእዛዝሲ  3 “ ጽቡቕ ምእንቲ ኪዀነልካ  ኣብ ምድሪ እውን ዕድሜኻ ምእንቲ ኺነውሕ ” ይብል እዩ . 4 ኣቱም ኣቦታት ድማ  ንውሉዳትኩም ብተግሳጽን ብምዕዶን የሆዋ ደኣ ኣዕብይዎም እምበር  ኣይተሕርቕዎም .
"5 ኣቱም ባሮት  ነቶም ሰብኣውያን ጐይተትኩም  ብፍርሃትን ብምንቅጥቃጥን ከም ንክርስቶስ ጌርኩም ብግርህነት ልብኹም ተኣዘዝዎም , 6 ከም ባሮት ክርስቶስ ኴንኩም ፍቓድ ኣምላኽ ብምሉእ ነፍስኹም እናገበርኩም እምበር  ንሰብ ባህ ከም እተብሉ ዄንኩም ንገጽ ርአ ኣይትግበርዎ . 7 ንሰብ ዘይኰነስ  ከም ንየሆዋ ጌርኩም ብፍታው ተገዝኡ , 8 ባርያ ዀነ ወይስ ጭዋ  ነፍሲ ወከፍ ሰናይ ዘበለ ዚገብርሲ  ካብ የሆዋ ውሬታ ኸም ዚቕበል ትፈልጡ ኢኹም . 9 ኣቱም ጐይተት እውን  ጐይታኦምን ጐይታኹምን ኣብ ሰማያት ከም ዘሎ  ኣብኡ ድማ ኣድልዎ ኸም ዘየልቦ ትፈልጡ ኢኹም እሞ  ምፍርራህ ሓዲግኩም  ከምኡ ግበሩሎም ."
"10 ብዝተረፈስ  ብጐይታን ብብርታዐ ሓይሉን በርትዑ . 11 ንፍሕሶ ድያብሎስ ምቅዋሙ ምእንቲ ኽትክእሉ  ካብ ኣምላኽ ምሉእ ኣጽዋር ልበሱ , 12 ምኽንያቱ  ቅልስና ምስ መንግስትታትን ምስ ስልጣናትን ምስ ናይዚ ጸልማት ገዛእቲ ዓለምን ኣብ ሰማያት ምስ ዘለዉ እኩያት መናፍስትን እዩ እምበር  ምስ ደምን ስጋን ኣይኰነን . 13 ስለዚ  በታ ኽፍእቲ መዓልቲ ምቅዋም ምእንቲ ኽትክእሉ  ኵሉ ምስ ኣስለጥኩም እውን ጸኒዕኩም ምእንቲ ኽትቈሙስ  ካብ ኣምላኽ ምሉእ ኣጽዋር ኣልዕሉ ."
"14 እምበኣር  ሕቘኹም ብዕጣቕ ሓቂ ተዓጢቕኩም  ድርዒ ጽድቂ እውን ተኸዲንኩም ጸኒዕኩም ቁሙ , 15 ኣብ ኣእጋርኩም ከኣ ነቲ ብስራት ሰላም ንምብሳር ዘሎኩም ድሉውነት ከም ኣሳእን ውደዩ . 16 ኣብ ርእሲ እዚ ዅሉ  ነቲ ሃልሃል ዚብል ፍላጻታት እቲ እኩይ ከተጥፍኡሉ እትኽእሉ ዓብዪ ዋልታ እምነት ኣልዕሉ . 17 ናይ ድሕነት ቍራዕ ርእሲ ድማ ኣእትዉ , ናይ መንፈስ ሰይፊ  ማለት ቃል ኣምላኽ  እውን ሓዙ , 18 ብዅሉ ጸሎትን ምህለላን ከኣ ኵሉ ሳዕ ብመንፈስ ጸልዩ . ነዚ ንምግባር ከኣ  ምእንቲ ዅሎም ቅዱሳት እናተማህለልኩም  ወትሩ ንቕሑ . 19 ኣነ ኣፈይ ምስ ከፈትኩ  ነቲ ቕዱስ ምስጢር እቲ ብስራት ከፍልጥ ከለኹ ብትብዓት ክዛረብ ቃል ምእንቲ ኺውሃበኒ  ምእንታይ እውን ጸልዩ . 20 ምእንቲ እዚ ኸኣ ብሰንሰለት እተኣሰርኩ ኣምባሳደር ኰይነ እዓዪ ኣለኹ እሞ  ብዛዕባኡ ኸምቲ ኽዛረቦ ዚግብኣኒ ዀይነ ኽተብዕሲ ጸልዩለይ ."
21 ሃለዋተይን እንታይ እገብር ከም ዘለኹን ምእንቲ ኽትፈልጡ ኸኣ  ትኪቆስ እቲ ፍቑር ሓውን ብጐይታ እሙን ኣገልጋልን  ኵሉ ኼፍልጠኩም እዩ . 22 ብዛዕባና ምእንቲ ኽትፈልጡን ንልብኹም ምእንቲ ኼጸናንዖን እየ ናባኻትኩም ዝሰድዶ ዘለኹ .
23 ሰላምን ፍቕርን ምስ እምነት ካብ ኣቦና ኣምላኽን ካብ ጐይታና የሱስ ክርስቶስን ንኣሕዋት ይኹን . 24 ምስ ኵሎም እቶም ንጐይታና የሱስ ክርስቶስ ብዘይሓልፍ ዜፍቅርዎ ጸጋ ይኹን .
"16 ንየሁ ወዲ ሓናኒ ድማ ኣንጻር ባዕሳ ኸምዚ ዚብል ቃል የሆዋ መጾ ፦ 2 “ ካብ ሓመድ ኣተንሲአ ኣብ ልዕሊ ህዝበይ እስራኤል መራሒ ገይረካ , ንስኻ ግና ብመገዲ የሮብዓም ተመላሊስካ  ንህዝበይ እስራኤል ድማ ብሓጢኣቶም ምእንቲ ኬዀርዩኒ ኣሕጢእካዮም . 3 ስለዚ  ንባዕሳን ንቤቱን ክዅስትሮም እየ , ንቤቱ ድማ ከም ቤት የሮብዓም ወዲ ናባጥ ክገብራ እየ . 4 እቲ ኻብ ባዕሳ ዘበለ ኣብ ከተማ ዚመውት  ኣኽላባት ኪበልዕዎ እዮም , እቲ ኻብኡ ኣብ መሮር ዚመውት ከኣ  ኣዕዋፍ ሰማያት ኪበልዓኦ እየን . ”"
"5 እቲ ዝተረፈ ታሪኽ ባዕሳ  እቲ ዝገበሮን እቲ ሓይሉን  ኣብ መጽሓፍ ታሪኽ ዘመን ነገስታት እስራኤል ተጻሒፉዶ የሎን ? 6 ባዕሳ ድማ ምስ ኣቦታቱ ዓረፈ  ኣብ ቲርጻ እውን ተቐብረ , ኣብ ክንዳኡ ኸኣ ወዱ ኤላህ ነገሰ . 7 ከም ቤት የሮብዓም ብምዃን ኣብ ቅድሚ ኣዒንቲ የሆዋ ብተግባር ኢዱ ኬዀርዮ ኢሉ ዅሉ ኽፍኣት ስለ ዝገበረን ንዕኡ ስለ ዝቐተሎን  ብነብዪ የሁ ወዲ ሓናኒ ኣቢሉ  ቃል የሆዋ ኣንጻር ባዕሳን ቤቱን መጸ ."
"8 ኣብ መበል 26 ዓመት ኣሳ ንጉስ ይሁዳ  ኤላህ ወዲ ባዕሳ ኣብ ልዕሊ እስራኤል ኣብ ቲርጻ ነገሰ  ክልተ ዓመት እውን ነገሰ . 9 ጊልያኡ ዚምሪ  እቲ ሓለቓ ፍርቂ ሰረገላታቱ  ውዲት ኣለመሉ , ንሱ ኣብ ቲርጻ  ኣብ ቤት ኣርጻ  —ንሱ ኣብ ልዕሊ እቲ ኣብ ቲርጻ ዘሎ ቤተ ሰብ እተሸመ እዩ  —ክሳዕ ዚሰክር ይሰቲ ነበረ . 10 ዚምሪ ኸኣ ኣትዩ  ኣብ መበል 27 ዓመት ኣሳ ንጉስ ይሁዳ  ወቒዑ ቐተሎ , ኣብ ክንዳኡ እውን ነገሰ . 11 ነጊሱ ኣብ ዝፋኑ ምስ ተቐመጠ  ንዅሎም ቤት ባዕሳ ቐተሎም . ካብ ኣዝማዱ ዀነ  ካብ ፈተውቱ ዀነ  ሓደ ተባዕታይ እኳ ኣይነሓፈን . 12 በዚ ኸምዚ  ከምቲ የሆዋ ብነብዪ የሁ ኣቢሉ እተዛረቦ ቓል  ዚምሪ ንብዘላ ቤት ባዕሳ ኣጽነታ . 13 እዚ ዝዀነ ድማ ብሰሪ ዅሉ እቲ ባዕሳን ወዱ ኤላህን ዝገበርዎ ሓጢኣትን ብሰሪ እቲ ንየሆዋ ኣምላኽ እስራኤል ብኸንቱ ጣኦታት ብምዅራይ ንእስራኤል ዘሕጥእዎን እዩ . 14 እቲ ዝተረፈ ታሪኽ ኤላህ  ኵሉ እቲ ዝገበሮ  ኣብ መጽሓፍ ታሪኽ ዘመን ነገስታት"
15 ኣብ መበል 27 ዓመት ኣሳ ንጉስ ይሁዳ  እቶም ሰራዊት ኣንጻር ጊብቶን ናይ ፍልስጥኤማውያን ሰፊሮም ከለዉ  ዚምሪ ኣብ ቲርጻ ሸውዓተ መዓልቲ ነገሰ . 16 እቶም ሰፊሮም ዝነበሩ ሰራዊት ከኣ  “ ዚምሪ ውዲት ኣሊሙ  ንንጉስ እውን ቀቲልዎ ” ኺብሃል ሰምዑ . ኵሉ እስራኤል ድማ ንዖምሪ እቲ ሓለቓ ሰራዊት በታ መዓልቲ እቲኣ ኣብቲ ሰፈር ኣብ ልዕሊ እስራኤል ኣንገስዎ . 17 ዖምሪን ምስኡ ኸኣ ኵሎም እስራኤልን ካብ ጊብቶን ደዪቦም ንቲርጻ ኸበብዋ . 18 ዚምሪ ድማ እታ ኸተማ ኸም እተታሕዘት ምስ ረኣየ  ናብታ እተዓርደት ግምቢ ቤት ንጉስ ኣትዩ  ነታ ቤት ኣብ ልዕሊኡ ኣንደዳ እሞ ሞተ . 19 እዚ ዝዀነ ኸኣ ብሰሪ እቲ ብመገዲ የሮብዓም እናኸደ ኣብ ቅድሚ ኣዒንቲ የሆዋ ኽፉእ ብምግባር ዝሓጥኦ ሓጢኣትን ብሰሪ እቲ ንእስራኤል ዘሕጥኦን እዩ . 20 እቲ ዝተረፈ ታሪኽ ዚምሪን ውዲቱን  ኣብ መጽሓፍ ታሪኽ ዘመን ነገስታት እስራኤል ተጻሒፉዶ የሎን ?
"21 ሽዑ  ህዝቢ እስራኤል ኣብ ክልተ ኽፍሊ ተመቕለ . እቲ ሓደ ኽፍሊ እቲ ህዝቢ ንቲብኒ ወዲ ጊናት ኬንግሶ ደልዩ ሰዓቦ , እቲ ኻልኣይ ክፍሊ ድማ ንዖምሪ ሰዓቦ . 22 እቲ ንዖምሪ ዝሰዓበ ህዝቢ ኸኣ ነቲ ንቲብኒ ወዲ ጊናት ዝሰዓበ ህዝቢ ሰዓሮ . ስለዚ  ቲብኒ ሞተ  ዖምሪ ድማ ነገሰ ."
"23 ኣብ መበል 31 ዓመት ኣሳ ንጉስ ይሁዳ  ዖምሪ ኣብ ልዕሊ እስራኤል ነገሰ  12 ዓመት እውን ነገሰ . ኣብ ቲርጻ ኸኣ ሽዱሽተ ዓመት ነገሰ . 24 ንኸረን ሰማርያ ድማ ካብ ሸመር ብኽልተ ታለንት ብሩር ዓደጎ , ኣብቲ ኸረን ከኣ ከተማ ሰርሐ . ነታ ዝሰርሓ ኸተማ ድማ ብስም ሸመር ወናኒ እቲ ኸረን  ሰማርያ ኢሉ ሰመያ . 25 ዖምሪ ኸኣ ኣብ ቅድሚ ኣዒንቲ የሆዋ ኽፉእ ይገብር ነበረ , ካብ ኵሎም እቶም ቅድሚኡ ዝነበሩ ድማ ዝኸፍአ ነበረ . 26 ብዅሉ መገዲ የሮብዓም ወዲ ናባጥን በቲ ንሱ ንየሆዋ ኣምላኽ እስራኤል ብኸንቱ ጣኦታት ኬዀርይዎ ኢሉ ንእስራኤል ዘሕጥኦ ሓጢኣትን ተመላለሰ . 27 እቲ ዝተረፈ ታሪኽ ዖምሪ  እቲ ዝገበሮን እቲ ሓያል ግብሩን  ኣብ መጽሓፍ ታሪኽ ዘመን ነገስታት እስራኤል ተጻሒፉዶ የሎን ? 28 ዖምሪ ድማ ምስ ኣቦታቱ ዓረፈ  ኣብ ሰማርያ እውን ተቐብረ , ኣብ ክንዳኡ ኸኣ ወዱ ኣከኣብ ነገሰ ."
"29 ኣብ መበል 38 ዓመት ኣሳ ንጉስ ይሁዳ  ኣከኣብ ወዲ ዖምሪ ኣብ ልዕሊ እስራኤል ነገሰ , ኣከኣብ ወዲ ዖምሪ ድማ ኣብ ልዕሊ እስራኤል ኣብ ሰማርያ 22 ዓመት ነገሰ . 30 ኣከኣብ ወዲ ዖምሪ ኸኣ ኣብ ቅድሚ ኣዒንቲ የሆዋ  ካብ ኵሎም እቶም ቅድሚኡ ዝነበሩ ዝኸፍአ ነበረ . 31 ብሓጢኣት የሮብዓም ወዲ ናባጥ ምምልላስ ቀሊልዎስ  ንኢዛቤል ጓል ኤትባዓል ንጉስ ሲዶናውያን ሰበይቱ ኽትከውን ወሰዳ , ንበዓል ድማ ኣገልገሎን ሰገደሉን . 32 ኣብታ ኣብ ሰማርያ ዝሃነጻ ቤት በዓል ከኣ  ንበዓል መሰውኢ ኣቘመሉ . 33 ኣከኣብ ድማ ዓንዲ ኣምልኾ ገበረ . ኣከኣብ ከኣ ንየሆዋ ኣምላኽ እስራኤል ንምዅራይ  ካብ ኵሎም እቶም ቅድሚኡ ዝነበሩ ነገስታት እስራኤል ዝገደደ ገበረ ."
"34 ብዘመኑ ድማ ሒኤል እቲ ቤት-ኤላዊ ንያሪኮ ዳግም ሰርሓ . ከምቲ የሆዋ ብእያሱ ወዲ ነዌ ኣቢሉ እተዛረቦ ቓል ከኣ  መሰረታ ኼንብር ከሎ  ንኣቢራም እቲ በዅሩ ሰኣኖ , መዓጹኣ ኬቕውም ከሎ ድማ  ንሴጉብ እቲ ሕሳስ ልደኡ ሰኣኖ ."
"8 ሽዑ  የሆዋ ንሙሴ ኸምዚ በሎ ፦ “ ናብ ፈርኦን ኬድካ  ከምዚ በሎ ፦ ‘ የሆዋ ኸምዚ ይብል ፦ “ ምእንቲ ኼገልግሉኒ  ንህዝበይ ስደዶም . 2 ምስዳዶም እንተ ኣቢኻ ኸኣ  ኣነ ንዅላ ሃገርካ ብቝርዖብ ክወቕዓ እየ . 3 ፈለግ ኒል ድማ ብቝርዖብ ሓሰኽሰኽ ኪብል እዩ , ደይበን ከኣ ናብ ቤትካን ናብ መደቀሲኻን ናብ ዓራትካን ናብ ኣባይቲ ገላዉኻን ናብ ህዝብኻን ናብ እቶናትካን ናብ መልወሲታትካን ኪኣትዋ እየን . 4 እተን ቍርዖብ ናባኻን ናብ ህዝብኻን ናብ ኵሎም ገላዉኻን ኪድይባ እየን . ” ’ ”"
"5 የሆዋ ድማ ንሙሴ ኸምዚ በሎ ፦ “ ንኣሮን  ‘ በትርኻ ናብ ልዕሊ ኣፍላግን መትረባት ኒልን ረግረጋትን ዘርግሕ እሞ  ናብ ልዕሊ ምድሪ ግብጺ ቝርዖብ ኣደይብ ’ በሎ . ” 6 ኣሮን ከኣ ኢዱ ናብ ልዕሊ ማያት ግብጺ ዘርግሐ , እተን ቍርዖብ ድማ ደይበን  ንምድሪ ግብጺ ኸደናኣ . 7 እቶም ስሒር ዚግብሩ ኻህናት ግብጺ ግና  በቲ ስዉር ተግባራቶም ከምኡ ገበሩ , ንሳቶም እውን ናብ ልዕሊ ምድሪ ግብጺ ቝርዖብ ኣደየቡ . 8 ፈርኦን ድማ ንሙሴን ንኣሮንን ጸዊዑ  “ ነዘን ቍርዖብ ካባይን ካብ ህዝበይን ኬርሕቐለይሲ  ንየሆዋ ለምኑለይ , ኣነ ድማ ነቲ ህዝቢ ንየሆዋ ኺስውእ ክሰድዶ እየ ” በሎም . 9 ሽዑ  ሙሴ ንፈርኦን  “ እተን ቍርዖብ ካባኻን ካብ ገላዉኻን ካብ ህዝብኻን ካብ ኣባይትኻን ኪርሕቃስ መዓስ ከም ዝልምን ብኽብረትካ ንገረኒ . ኣብ ፈለግ ኒል ጥራይ ድማ ኪተርፋ እየን ” በሎ . 10 ንሱ ኸኣ  “ ጽባሕ ” በለ . ንሱ ድማ  “ ከም የሆዋ ኣምላኽና ዝበለ ሓደ እኳ ኸም ዘየልቦ ምእንቲ ኽትፈልጥሲ  ከምቲ ዝ"
"12 ሙሴን ኣሮንን ከኣ ካብ ፈርኦን ወጹ , ሙሴ ድማ ብዛዕባ እተን ናብ ፈርኦን ዘምጽአን ቍርዖብ  ናብ የሆዋ ተማህለለ . 13 የሆዋ ኸኣ ከምቲ ሙሴ ዝለመኖ ገበረ , እተን ቍርዖብ ከኣ ኣብ ኣባይትን ኣብ ኣጸድን ኣብ መሮርን ሞታ . 14 ማእለያ ኣብ ዘይብሉ ዅምራታት ድማ ኰመርወን , እታ ምድሪ ኸኣ በድበደት . 15 ፈርኦን ድማ ዕረፍቲ ኸም ዝዀነ ምስ ረኣየ  ልቡ ኣትረረ , ከምቲ የሆዋ ዝበሎ ኸኣ  ኣይሰምዖምን ."
"16 የሆዋ ድማ ንሙሴ ኸምዚ በሎ ፦ “ ንኣሮን  ‘ በትርኻ ዘርጊሕካ  ንደበቝበቛ ምድሪ ውቓዕ እሞ  ኣብ ኵላ ምድሪ ግብጺ ጻጹት ኪኸውን እዩ ’ በሎ . ” 17 ከምኡ ኸኣ ገበሩ . ኣሮን ድማ ኢዱ ምስ በትሩ ዘርጊሑ ንደበቝበቛ ምድሪ ወቕዖ እሞ  ናብ ሰብን ናብ እንስሳን ጻጹት መጸ . ኵሉ ደበቝበቛ ምድሪ ኸኣ  ኣብ ኵላ ምድሪ ግብጺ ጻጹት ኰነ . 18 እቶም ስሒር ዚገብሩ ኻህናት በቲ ስዉር ተግባራቶም ከምኡ ኺገብሩን ጻጹት ኬውጽኡን ፈተኑ , ግናኸ  ኣይከኣሉን . እቶም ጻጹት ከኣ ናብ ሰብን ናብ እንስሳን መጹ . 19 እቶም ስሒር ዚገብሩ ኻህናት ድማ ንፈርኦን  “ እዚኣ ኣጻብዕ ኣምላኽ እያ ” በልዎ . ልቢ ፈርኦን ግና ተረረ , ከምቲ የሆዋ ዝበሎ ኸኣ  ኣይሰምዖምን ."
"20 የሆዋ ድማ ንሙሴ ኸምዚ በሎ ፦ “ ኣንጊህካ ተንስእ እሞ ኣብ ቅድሚ ፈርኦን ደው በል . እንሆ  ናብ ማይ ይወጽእ ኣሎ . ከምዚ ኸኣ በሎ ፦ ‘ የሆዋ ኸምዚ ይብል ኣሎ ፦ “ ምእንቲ ኼገልግሉኒ  ንህዝበይ ስደዶም . 21 ንህዝበይ እንተ ዘይሰዲድካዮም ግና  ናባኻን ናብ ገላዉኻን ናብ ህዝብኻን ናብ ኣባይትኻን ጽንጽያ ኸልቢ ኽሰድድ እየ . ኣባይቲ ግብጻውያን ድማ ብጽንጽያ ኸልቢ ኺመልኣ እየን , ነታ ደው ዚብሉላ ምድሪ እውን ኪሽፍንዋ እዮም . 22 በታ መዓልቲ እቲኣ  እታ ህዝበይ ዚቕመጠላ ምድሪ ጎሼን ብርግጽ ክፈልያ እየ . ኣብኣ ጽንጽያ ኸልቢ ኣይኪህሉን እዩ , በዚ ኸኣ ኣነ የሆዋ ኣብዛ ምድሪ እዚኣ ኸም ዘለኹ ኽትፈልጥ ኢኻ . 23 ኣብ መንጎ ህዝበይን ኣብ መንጎ ህዝብኻን ፍልልይ ክገብር እየ . ጽባሕ  እዚ ትእምርቲ እዚ ኪኸውን እዩ . ” ’ ”"
"24 የሆዋ ድማ ከምኡ ገበረ , ብዙሓት ዕስለታት ጽንጽያ ኸልቢ ኸኣ ናብ ቤት ፈርኦንን ናብ ኣባይቲ ገላዉኡን ናብ ኵላ ምድሪ ግብጽን መጹ . እታ ምድሪ ድማ ብጽንጽያ ኸልቢ ተበላሸወት . 25 ፈርኦን ከኣ ንሙሴን ንኣሮንን ጸዊዑ  “ ኪዱ ኣብዛ ምድሪ እዚኣ ንኣምላኽኩም ሰውኡ ” በሎም . 26 ሙሴ ግና  “ እቲ ንየሆዋ ኣምላኽና እንስውኦ  ኣብ ግብጻውያን ፍንፉን እዩ እሞ  ከምኡ ምግባር ግቡእ ኣይኰነን . ኣብ ቅድሚ ኣዒንቲ ግብጻውያን ፍንፉን ዝዀነ ነገር እንተ ሰዊእና  ብዳርባ እምኒዶ ኣይቀትሉናን ? 27 ከምቲ ዝበለና ደኣ ናብ በረኻ መገዲ ሰለስተ መዓልቲ ኽንከይድን ኣብኡ ንየሆዋ ኣምላኽና ኽንስውእን ኢና ” በሎ ."
"28 ፈርኦን ከኣ  “ ንየሆዋ ኣምላኽኩም ኣብ በረኻ ኽትስውኡ ኽሰድደኩም እየ . ኣርሒቕኩም ግዳ ኣይትኺዱ . ምእንታይ ድማ ለምኑ ” በሎም . 29 ሙሴ ኸኣ  “ ካባኻ እወጽእ ኣለኹ , ንየሆዋ ድማ ክልምኖ እየ . እቶም ጽንጽያ ኸልቢ ኸኣ  ጽባሕ ካብ ፈርኦንን ካብ ገላዉኡን ካብ ህዝቡን ኪርሕቁ እዮም . ፈርኦን ግዳ ነቲ ህዝቢ ንየሆዋ ኺስውእ ብዘይምስዳድ መሊሱ ኣየላግጸልና ” በለ . 30 ሙሴ ድማ ካብ ፈርኦን ወጸ , ንየሆዋ ኸኣ ለመኖ . 31 የሆዋ ድማ ከም ቃል ሙሴ ገበረ , እቶም ጽንጽያ ኸልቢ ኸኣ ካብ ፈርኦንን ካብ ገላዉኡን ካብ ህዝቡን ረሓቑ . ሓደ ኣይተረፈን . 32 ግናኸ  ፈርኦን መሊሱ ልቡ ኣትረረ  ነቲ ህዝቢ እውን ኣይሰደዶን ."
1 ኣብ ካልአይቲ ዓመት ንጉስ ዳርዮስ  ኣብ ሻድሸይቲ ወርሒ  ኣብ ቀዳመይቲ መዓልቲ እታ ወርሒ  ከምዚ ዚብል ቃል የሆዋ ብነብዪ ሃጌ ኣቢሉ ናብ ዘሩባቤል ወዲ ሸኣልቲኤል እቲ ሹም ይሁዳን ናብ እያሱ ወዲ የሆጻዳቅ እቲ ሊቀ ኻህናትን መጸ ፦
2 “ የሆዋ ጐይታ ሰራዊት ከምዚ ይብል ፦ ‘ እዚ ህዝቢ እዚ  “ ቤት የሆዋ እትህነጸሉ ግዜ ገና ኣይመጸን ” ይብል ኣሎ . ’ ”
3 ከምዚ ዚብል ቃል የሆዋ ኸኣ ብነብዪ ሃጌ ኣቢሉ ኸም ብሓድሽ መጸ ፦ 4 “ እዛ ቤት እዚኣ ዓንያ ኸላስ  ኣብ እተረብበ ኣባይትኹም እትቕመጡሉ ግዜ ድዩ ? 5 ሕጂ  የሆዋ ጐይታ ሰራዊት ከምዚ ይብል ፦ ‘ ልብኹም ናብ መገድታትኩም ኣቕንዑ . 6 ብዙሕ ዘርኢ ዘሪእኩም  ግናኸ ሒደት ኣእቲኹም . በሊዕኩም  ግናኸ ኣይጸገብኩምን . ሰቲኹም  ግናኸ ኣይረወኹምን . ተኸዲንኩም  ግናኸ ኣይሞቝኩምን . እቲ ዚቝጸር  ንዓስቡ ኣብ ነዃል ዝመልኦ ማሕፉዳ የንብሮ ኣሎ . ’ ”
7 “ የሆዋ ጐይታ ሰራዊት ከምዚ ይብል ፦ ‘ ልብኹም ናብ መገድታትኩም ኣቕንዑ . ’
8 “ ‘ ናብ ከረን ደይቡ እሞ ዕንጨይቲ ኣምጽኡ . ብእኣ ባህ ምእንቲ ኽብለንን ኣነ ምእንቲ ክኽበርንሲ  ነታ ቤት ህነጽዋ ’ ይብል የሆዋ . ”
"9 “ ‘ ንስኻትኩም ብዙሕ ተጸቢኹም  ሒደት ግና ረኺብኩም , ናብ ቤት ምስ ኣእቶኹምዎ ድማ  ኣነ ኡፍ ኢለ በቲነዮ . ስለምንታይ ? ’ ይብል የሆዋ ጐይታ ሰራዊት . ‘ ነፍሲ ወከፍኩም ነንቤቱ ኺከናኸን ኢሉ ኺጓየይ ከሎ  ቤተይ ዓንያ ስለ ዘላ እዩ . 10 ስለዚ  ኣብ ልዕሌኹም ዘለዉ ሰማያት ኣውሎም ከሊኦም ኣለዉ , ምድሪ እውን ፍሪኣ ኸሊኣ ኣላ . 11 ኣነ ኸኣ ኣብ ምድርን ኣብ ኣኽራንን ኣብ እኽልን ኣብ ጕዕሽ ወይንን ኣብ ዘይትን ኣብቲ ኣብ ምድሪ ዚበቍል ዘበለን ኣብ ሰባትን ኣብ ማልን ኣብ ኵሉ ጻዕሪ ኣእዳውኩምን ደርቂ ጸዊዐ ኣለኹ . ’ ”"
"12 ዘሩባቤል ወዲ ሸኣልቲኤልን እያሱ ወዲ የሆጻዳቅ እቲ ሊቀ ኻህናትን ኵሎም እቶም ዝተረፉ ህዝብን  ድምጺ የሆዋ ኣምላኾምን የሆዋ ኣምላኾም ስለ ዝለኣኾ ቃላት ነብዪ ሃጌን ሰምዑ , እቶም ህዝቢ ኸኣ ኣብ ቅድሚ የሆዋ ፈርሁ ."
13 ሽዑ  ሃጌ እቲ ልኡኽ የሆዋ ነቶም ህዝቢ  ከምቲ ኻብ የሆዋ እተዋህቦ መዝነት  “ ‘ ኣነ ምሳኻትኩም እየ ’ ይብል የሆዋ ” ኢሉ መልእኽቲ ኣብጽሓሎም .
"14 የሆዋ ኸኣ መንፈስ ዘሩባቤል ወዲ ሸኣልቲኤል እቲ ሹም ይሁዳን መንፈስ እያሱ ወዲ የሆጻዳቅ እቲ ሊቀ ኻህናትን መንፈስ ኵሎም እቶም ዝተረፉ ህዝብን ኣለዓዓለ , መጺኦም ከኣ ኣብ ቤት ኣምላኾም የሆዋ ጐይታ ሰራዊት ኪዓይዩ ጀመሩ . 15 እዚ ኣብ ካልአይቲ ዓመት ንጉስ ዳርዮስ  ኣብ መበል 24 መዓልቲ እታ ሻድሸይቲ ወርሒ ዀነ ."
8 ኣሕዋተየ  ብዛዕባ እቲ ንጉባኤታት መቄዶንያ እተዋህበ ጸጋ ኣምላኽ ክትፈልጡ ንደሊ ኣለና . 2 ብጸበባ ብዙሕ ኣብ እተፈተኑሉ እዋን  እቲ ብዙሕ ሓጐሶምን እቲ ሕሉፍ ድኽነቶምን ንሃብቲ ልግሶም ኣዕዚዝዎ እዩ . 3 ከመይሲ  ከም ዓቕሞም  አረ ሓለፋ ዓቕሞም እውን 4 ምእንቲ ኺልግሱን ኣብቲ ንቕዱሳት ዚኸውን ኣገልግሎት ረድኤት ምእንቲ ኺካፈሉን  ብተበግሶኦም ብዙሕ ከም ዝለመኑና እምስክረሎም እየ . 5 ቅድም ንጐይታ  ድሕሪኡ ኸኣ ንዓና ብፍቓድ ኣምላኽ ርእሶም ወፈዩ እምበር  ከምቲ ንሕና ተስፋ ዝገበርናዮ ጥራይ ኣይኰነን . 6 ስለዚ ኸኣ  ንቲቶስ  ከምቲ ነዚ ዕዮ እዚ ኣባኻትኩም ዝጀመሮ  ከምኡ ድማ ነቲ ልግስኹም ኪፍጽሞ ኣተባቢዕናዮ ኢና . 7 ግናኸ  ከምቲ ብዅሉ  ማለት ብእምነትን ብቓልን ብፍልጠትን ብጸዓት ዘበለን በታ ንዓኻትኩም ዘላትና ፍቕርን ዝዓዘዝኩም  በዚ ልግሲ እዚ እውን ዕዙዛት ኩኑ .
"8 ጸዓት ካልኦት ከፍልጠኩምን ሓቅነት ፍቕርኹም ክዕዘብን እየ እምበር  ክእዝዘኩም ኣይኰንኩን እዚ ዝብለኩም ዘለኹ . 9 ምኽንያቱ  ጸጋ ጐይታና የሱስ ክርስቶስ ትፈልጡ ኢኹም , ሃብታም ክነሱስ  ንስኻትኩም ብድኽነቱ ምእንቲ ኽትህብትሙ  ምእንታኹም ደኽዩ እዩ ."
"10 ብዛዕባ እዚ  ርእይቶይ ክህበኩም ፦ ዓሚ ነቲ ተግባር እቲ ጀሚርኩምዎ ጥራይ ዘይኰነስ  ንምግባሩ ድሌት ከም ዘሎኩም ስለ ዘርኣኹም  እዚ ንጥቕምኹም እዩ . 11 ሕጂ ኸኣ ነቲ ንምግባሩ ዘሎኩም ድሉውነት ከም ዓቕምኹም ምእንቲ ኽትፍጽምዎ  ነቲ ኽትገብርዎ ዝጀመርኩም ፈጽምዎ . 12 ቅድም ድሉውነት እንተ ኣልዩስ  በቲ ዘለዎ መጠን ኣዝዩ ቕቡል እዩ እምበር  ብዘይብሉ ኣይኰነን . 13 ንኻልኦት ከቕልለሎም  ንዓኻትኩም ከኣ ከኽብደልኩም ኢለ ኣይኰንኩን , 14 የግዳስ  ብምምዕርራይ ሕጂ ዘሎ ተረፍኩም ነቲ ጐደሎኦም ምእንቲ ኺምልእ  ተረፎም እውን ነቲ ጐደሎኹም ምእንቲ ኺምልእ እሞ  ምምዕርራይ ምእንቲ ኪኸውን ኢለ እየ . 15 ከምቲ  “ እቲ ብዓል ብዙሕ ኣይተረፎ  እቲ ብዓል ሒደት እውን ኣይጐደሎ ” ተባሂሉ እተጻሕፈ እዩ ."
"16 ኣምላኽ ኣብ ልቢ ቲቶስ ከምዛ ንዓኻትኩም ዘላትና ብዙሕ ሓልዮት ስለ ዘሕደረ  ምስጋና ይኹኖ , 17 ምኽንያቱ  ንሱ ነቲ እተዋህቦ መተባብዒ ተቐቢሉስ  ኣዝዩ ተሃንጥዩ  ብተበግሶኡ ናባኻትኩም ይመጽእ ኣሎ . 18 ምስኡ እውን ነቲ ኣብ ኵለን ጉባኤታት ብስብከት ብስራት እተወደሰ ሓው ንሰድዶ ኣለና . 19 እዚ ጥራይ ዘይኰነስ  ኣብዚ ንኽብሪ ጐይታን ክንረድእ ድሉዋት ምዃንና ንምርኣይን እነመሓድሮ ልግሲ መጋይሽትና ኪኸውን ብጉባኤታት ተሸይሙ እዩ . 20 በዚ ኸምዚ  ምስዚ ንሕና እነመሓድሮ ብዙሕ ውጽኢት ብእተተሓሓዘ ሓደ እኳ ምእንቲ ኸይነቕፈና  ንጥንቀቕ ኣለና . 21 ከመይሲ  ‘ ኣብ ቅድሚ የሆዋ ጥራይ ዘይኰነስ  ኣብ ቅድሚ ሰብ እውን ብቕንዕና ንሓሊ ኣለና . ’"
"22 ብዘይካዚ  ትጉህ ከም ዝዀነ ብዙሕ ሳዕ ብብዙሕ ነገር ፈቲንና ዘረጋገጽናዮ  ሕጂ ኸኣ ስለቲ ኣባኻትኩም ዘላቶ ዓባይ እምንቶ ዝያዳ ትጉህ ዝዀነ ሓውና ምሳታቶም ንሰድዶ ኣለና . 23 ብዛዕባ ቲቶስ ሕቶ እንተ ኣልዩ  ንሱ ብጻየይን ንጥቕምኹም መዓይይተይን እዩ , ብዛዕባ እቶም ኣሕዋትና እንተ ዀነ እውን  ንሳቶም ልኡኻት ጉባኤታትን ክብሪ ክርስቶስን እዮም . 24 እምበኣር  መርትዖ እታ ንዓታቶም ዘላትኩም ፍቕሪ ኣርእዩ , ብዛዕባኹም ስለምንታይ ከም እተመካሕና ድማ ንጉባኤታት ኣርእይወን ."
"2 ቅድሚ ዅሉ እምበኣር  ምህለላን ጸሎትን ማልዶትን ምስጋናን ምእንቲ ዅሉ ዓይነት ሰብ  2 ምእንቲ ነገስታትን ምእንቲ ዅሎም ሰበ ስልጣንን እውን ኪቐርብ እምዕድ ኣለኹ . ንኣምላኽ ብዘሎና ምሉእ ተወፋይነትን ብምሉእ ርዝነትን  ብህድኣትን ብርግኣትን ምእንቲ ኽንነብር ኢና ኸምኡ እንገብር . 3 እዚ ኣብ ቅድሚ እቲ መድሓኒና ኣምላኽ ሰናይን ቅቡልን እዩ , 4 ንሱ  ኵሉ ዓይነት ሰብ ኪድሕንን ናብ ልክዕ ፍልጠት ሓቂ ኺመጽእን እዩ ዚደሊ . 5 ኣምላኽሲ ሓደ እዩ , ኣብ መንጎ ኣምላኽን ሰባትን ከኣ  ሓደ መንጎኛ እዩ ዘሎ , ንሱ ድማ እቲ ሰብ ዝዀነ ክርስቶስ የሱስ እዩ . 6 ኣብ ክንዲ ዅሉ እውን ገዛእ ርእሱ ተመዓራራዪ በጃ ገይሩ ሂቡ እዩ , ብዛዕባ እዚ ኸኣ እዩ ብግዜኡ ዚምስከር . 7 ምእንቲ እዚ ምስክር እዚ ድማ  —ሓቂ እብል ኣለኹ  ኣይሕሱን እየ  —ሰባኽን ሃዋርያን  ማለት ብዛዕባ እምነትን ሓቅን መምህር ኣህዛብ ኰይነ ተሸይመ እየ ."
8 እምበኣር  ሰብኡት ብዘይ ቍጥዓን ክትዕን እሙናት ኣእዳው ኣልዒሎም  ኣብ ኵሉ ቦታ ብቐጻሊ ኺጽልዩ እደሊ ኣለኹ . 9 ኣንስቲ እውን ከምኡ ብቝኖ  ብወርቂ  ብሉል  ወይስ ብኣዝዩ ኽቡር ክዳውንቲ ዘይኰነስ  ትሕትናን ልብምናን ብዜርኢ ግቡእ ክዳውንቲ  10 ንኣምላኽ ተወፋይነት ንዘለወን ኣንስቲ ኸም ዚግባእ  ማለት ብሰናይ ግብሪ ይሰለማ .
"11 ሰበይቲ ብዅሉ እናተገዝአት ብጸጥታ ትመሃር . 12 ሰበይቲ ብጸጥታ ኽትነብር እምበር  ክትምህር ወይስ ኣብ ሰብኣይ ስልጣን ኪህልዋ ኣይፈቅድን እየ . 13 ከመይሲ  ቅድም ኣዳም እዩ ተገይሩ , ደሓር ከኣ ሄዋን . 14 ኣዳም ኣይተታለለን , እታ ሰበይቲ ግና ኣጸቢቓ ተታሊላስ ኣቢሳ እያ . 15 ሰበይቲ ብእምነትን ብፍቕርን ብቕድስናን ምስ ልብምና እንተ ጸኒዓ ግና  ብምውላድ ውሉድ ደሓን ክትከውን እያ ."
2 ዳዊት ዝሞተሉ ግዜ ምስ ቀረበ  ንሰሎሞን ወዱ ኸምዚ ኢሉ ኣዘዞ ፦ 2 “ ኣነ ንሞት ቀሪበ ኣለኹ . እምበኣር  በርትዕ  ሰብኣይ እውን ኩን . 3 ከምቲ ኣብ ሕጊ ሙሴ እተጻሕፈ  ብመገድታቱ ብምምልላስ  ሕግታቱን ትእዛዛቱን ፍርድታቱን መዘኻኸሪታቱን ከኣ ብምሕላው  ኣብ ቅድሚ የሆዋ ኣምላኽ ዘሎካ ግዴታ ሓሉ . ሽዑ  ኣብ እትገብሮ ዅሉን ኣብ እትኸዶ ዅሉን ኪሰልጠካ እዩ . 4 የሆዋ ድማ ነቲ  ‘ ደቅኻ ብዅሉ ልቦምን ነፍሶምን ኣብ ቅድመይ ብተኣማንነት ብምምልላስ ንመገዶም እንተ ተጠንቂቖም  ካባኻ ኣብ ዝፋን እስራኤል ዚቕመጥ ሰብ ከቶ ኣይኬቋርጽን እዩ ’ ኢሉ ብዛዕባይ ዝኣተዎ ቓል ኪፍጽሞ እዩ .
"5 “ እቲ ዮኣብ ወዲ ጽሩያ ዝገበረኒ  እቲ ንኽልተ ኣሕሉቕ ሰራዊት እስራኤል  ንኣብኔር ወዲ ኔርን ንዓማሳ ወዲ የተርን ዝገበሮም  ንስኻ ኣጸቢቕካ ትፈልጦ ኢኻ . ንዓታቶም ቀቲሉ  ብግዜ ሰላም እውን ደም ውግእ ኣፍሲሱ እዩ , ኣብቲ ኣብ ሕቘኡ ዝነበረ ዕጣቑን ኣብቲ ኣብ ኣእጋሩ ዝነበረ ኣሳእኑን ከኣ ደም ውግእ ገይሩ እዩ . 6 ንስኻ ኸም ጥበብካ ግበር , ንሽበቱ ድማ ብሰላም ናብ መቓብር ኣይተውርዶ ."
"7 “ ንደቂ ባርዚላይ እቲ ጊልዓዳዊ ግና  ብተኣማንነት ኣፍቅሮም  ምስቶም ኣብ መኣድኻ ዚበልዑ እውን ይኹኑ , ከመይሲ  ካብ ቅድሚ ኣቤሴሎም ሓውካ ኽሃድም ከለኹ  ንሳቶም ከምኡ ኣብ ጐድነይ ኰይኖም እዮም ."
"8 “ ሺምዒ ወዲ ጌራ እቲ ብንያማዊ ብዓል ባሑሪም እውን ምሳኻ ኣሎ . ንሱ በታ ናብ ማሓናዪም ዝኸድኩላ መዓልቲ ብርቱዕ መርገም ረጊሙኒ እዩ , ግናኸ  ኪቕበለኒ ናብ ዮርዳኖስ ምስ ወረደ  ‘ ብሰይፊ ኣይክቐትለካን እየ ’ ኢለ ብየሆዋ ምሒለሉ እየ . 9 ሕጂ ኸኣ ንስኻ ጥበበኛ ሰብ ኢኻ  እትገብሮ ድማ ትፈልጥ ኢኻ እሞ  ከይቀጻዕካ ኣይትሕደጎ , ንሽበቱ ኸኣ ብደም ናብ መቓብር ኣውርዶ . ”"
"10 ዳዊት ከኣ ምስ ኣቦታቱ ዓረፈ  ኣብ ከተማ ዳዊት ድማ ተቐብረ . 11 እቲ ዳዊት ኣብ ልዕሊ እስራኤል ዝነገሰሉ ዘመን  40 ዓመት ነበረ . ኣብ ኬብሮን 7 ዓመት ነገሰ , ኣብ የሩሳሌም ከኣ 33 ዓመት ነገሰ ."
"12 ሰሎሞን ድማ ኣብ ዝፋን ኣቦኡ ዳዊት ተቐመጠ , ንግስናኡ እውን ኣዝዩ እናጸንዐ ኸደ ."
"13 ኣዶንያ ወዲ ሓጊት ከኣ ናብ ባትሴባ ኣደ ሰሎሞን መጸ . ንሳ ድማ  “ ብሰላም ዲኻ መጺእካ ? ” በለቶ . ንሱ ኸኣ  “ ብሰላም እየ ” ኢሉ መለሰ . 14 “ ሓደ ዝዛረበኪ ነገር ደኣ ኣሎኒ ” ድማ በላ . ንሳ ኸኣ  “ ተዛረብ ” በለቶ . 15 ንሱ ድማ  “ ንግስና ናተይ ኪኸውን ኢሉ ኸም ዝነበረ  ኵሎም እስራኤል እውን ኣነ ኽነግሶም ይጽበዩ ኸም ዝነበሩ ንስኺ ኣጸቢቕኪ ትፈልጢ ኢኺ , እቲ ንግስና ግና ካብ የሆዋ ንዕኡ ዀይኑ እዩ እሞ  ካባይ መሊቑ ንሓወይ ኰይኑ . 16 ሕጂ ኸኣ ካባኺ ሓደ ልማኖ ኽልምን . ኣይትእበይኒ ” በላ . ንሳ ድማ  “ ተዛረብ ” በለቶ . 17 ንሱ ኸኣ  “ ንጉስ ሰሎሞን ንዓኺ ኣይኣብየክን እዩ እሞ  ንኣቢሳግ እታ ሹናማዊት ሰበይተይ ክትከውን ኪህበኒ በጃኺ ለምንለይ ” በላ . 18 ባትሴባ ድማ  “ ሕራይ . ንንጉስ ክዛረበልካ እየ ” በለቶ ."
"19 ባትሴባ ኸኣ ብዛዕባ ኣዶንያ ኽትዛረቦ  ናብ ንጉስ ሰሎሞን ኣተወት . ሽዑ  ንጉስ ኪቕበላ ተንስአ  ሰገደላ እውን . ኣብ ዝፋኑ ድማ ተቐመጠ , ብየማኑ ምእንቲ ኽትቅመጥ ከኣ  ንኣደ ንጉስ ዝፋን ኣምጽኣላ . 20 ንሳ ድማ  “ ካባኻ ዝልምና ሓንቲ ንእሽቶ ልማኖ ኣላ . ኣይትእበየኒ ” በለቶ . ንጉስ ከኣ  “ ኣደይ  ኣይኣብየክን እየ እሞ  ለምኒ ” በላ . 21 ንሳ ድማ  “ ኣቢሳግ እታ ሹናማዊት ንሓውካ ኣዶንያ ሰበይቲ ኽትኰኖ ትወሃቦ ” በለቶ . 22 ንጉስ ሰሎሞን ከኣ ንኣዲኡ  “ ንኣዶንያ ኣቢሳግ እታ ሹናማዊት እትልምንሉ ዘለኺ ስለምንታይ ኢኺ ? ንሱ ምዕባየይ ሓወይ እዩ እሞ  ብሓደ ኣፊቱ ነዚ ንግስና እውን ለምንሉ , ካህን ኣብያታርን ዮኣብ ወዲ ጽሩያን ከኣ ንዕኡ ይድግፍዎ እዮም ” ኢሉ መለሰላ ."
"23 ሽዑ  ንጉስ ሰሎሞን ከምዚ ኢሉ ብየሆዋ መሓለ ፦ “ ኣዶንያ ብሰንኪ እዚ ልማኖኡ ህይወቱ እንተ ዘይስኢኑስ  ኣምላኽ ከምዚ ይግበረኒ  ከምዚ እውን ይወስኸሉ . 24 ሕጂ ድማ ከምቲ እቲ ዘጽንዓንን ኣብ ዝፋን ኣቦይ ዳዊት ዘቐመጠንን ከም ቃሉ ቤት ዝሰርሓለይን የሆዋ ህያው ዝዀነ  ኣዶንያ ሎሚ ኪቕተል እዩ . ” 25 ብኡብኡ  ንጉስ ሰሎሞን ንበናያ ወዲ የሆያዳ ሰደዶ , ንሱ ኸኣ ወጺኡ ንኣዶንያ ወቕዖ እሞ ሞተ ."
"26 ንጉስ ድማ ንኻህን ኣብያታር  “ ንስኻ ሞት ዚግብኣካ ኢኻ , ግናኸ  ታቦት እቲ ልዑላዊ ጐይታ ዝዀነ የሆዋ ኣብ ቅድሚ ኣቦይ ዳዊት ስለ ዝጾርካ  ካብ ኵሉ እቲ ንኣቦይ ዳዊት ዘጋጠሞ ጸበባ ኸኣ ስለ እተኻፈልካ  በዛ መዓልቲ እዚኣ ኣይቀትለካን እየ እሞ  ናብ ግራውትኻ ናብ ዓናቶት ኪድ ” በሎ . 27 ሰሎሞን ከኣ ነቲ የሆዋ ብዛዕባ ቤት ኤሊ ኣብ ሺሎ እተዛረቦ ቓል ምእንቲ ኺፍጽም  ንኣብያታር  ካህን የሆዋ ኸይከውን ሰጐጎ ."
"28 ዮኣብ ንኣቤሴሎም እኳ እንተ ዘይደገፎ  ንኣዶንያ ግና ደጊፍዎ ነበረ እሞ  እቲ ወረ ናብ ዮኣብ ምስ በጽሐ  ዮኣብ ናብ ድንኳን የሆዋ ሃዲሙ ቐርኒ መሰውኢ ሓዘ . 29 ንንጉስ ሰሎሞን ድማ  “ ዮኣብ ናብ ድንኳን የሆዋ ሃዲሙ  ኣብኡ ኣብ ጥቓ መሰውኢ ኸኣ ኣሎ ” ተባሂሉ ተነግሮ . ሰሎሞን ድማ ንበናያ ወዲ የሆያዳ  “ ኬድካ ቕተሎ ” ኢሉ ሰደዶ . 30 በናያ ኸኣ ናብ ድንኳን የሆዋ ኸይዱ  “ ንጉስ  ‘ ውጻእ ! ’ ይብል ኣሎ ” በሎ . ንሱ ግና  “ ኣይፋለይን ! ኣብዚኣ ደኣ እመውት ” በለ . በናያ ድማ  “ ዮኣብ ከምዚ ኢሉኒ  ከምዚ እውን መሊሱለይ ” ኢሉ ንንጉስ ምላሽ ኣምጽኣሉ . 31 ንጉስ ከኣ ከምዚ በሎ ፦ “ ከምቲ ዝበሎ ግበር  ቅተሎ እሞ ቕበሮ , ነቲ ዮኣብ ብዘይግባእ ዘፍሰሶ ደም ካባይን ካብ ቤት ኣቦይን ኣርሕቆ . 32 ነቶም ካብኡ ዚጸድቁን ዚሕሹን ዝነበሩ ኽልተ ሰብኡት  ንኣብኔር ወዲ ኔር ሓለቓ ሰራዊት እስራኤልን ንዓማሳ ወዲ የተር ሓለቓ ሰራዊት ይሁዳን ኣቦይ ዳዊት ከይፈለጠ ብሰይፊ ወቒዑ"
"36 ንጉስ ድማ ልኢኹ ንሺምዒ ጸዊዑ  “ ኣብ የሩሳሌም ቤት ሃኒጽካ  ኣብኣ ተቐመጥ , ካብኣ ኸኣ ናብ ካልእ ቦታ ኣይትውጻእ . 37 በታ ወጺእካ ንስንጭሮ ቄድሮን እትሳገረላ መዓልቲ  ብርግጽ ከም እትመውት ፍለጥ . ደምካ ኸኣ ኣብ ርእስኻ ኪኸውን እዩ ” በሎ . 38 ሺምዒ ኸኣ ንንጉስ  “ እዚ ዝበልካዮ ቕኑዕ እዩ . ጊልያኻ ኸምቲ ጐይታይ ንጉስ እተዛረቦ ኺገብር እዩ ” ኢሉ መለሰሉ . ሺምዒ ድማ ኣብ የሩሳሌም ብዙሕ መዓልትታት ተቐመጠ ."
"39 ኣብ መወዳእታ ሰለስተ ዓመት ግና  ክልተ ባሮት ሺምዒ ናብ ኣኪሽ ወዲ ማዓካ  ንጉስ ጋት  ሃደሙ . ንሺምዒ ኸኣ  “ እንሆ  ባሮትካ ኣብ ጋት ኣለዉ ” ተባሂሉ ምስ ተነግሮ  40 ሺምዒ ብኡብኡ ኣድጉ ጽዒኑ ነቶም ባሮቱ ኺረኽቦም ናብ ኣኪሽ ናብ ጋት ከደ . ሺምዒ ኻብ ጋት ምስ ባሮቱ ምስ ተመልሰ ድማ  41 ንሰሎሞን  “ ሺምዒ ኻብ የሩሳሌም ናብ ጋት ከይዱ ተመሊሱ ” ተባሂሉ ተነግሮ . 42 ሽዑ  ንጉስ ልኢኹ ንሺምዒ ጸዊዑ  “ ‘ በታ ኻብዚኣ ወጺእካ ናብ ካልእ ቦታ ዝኸድካላ መዓልቲ  ብርግጽ ከም እትመውት ፍለጥ ’ ኢለ ብየሆዋ ኣምሒለካን ኣጠንቂቐካንዶ ኣይነበርኩን ? ንስኻኸ  ‘ እዚ ዝበልካዮ ቕኑዕ እዩ  ክእዘዝ እየ ’ ኢልካኒዶ ኣይነበርካን ? 43 ነቲ ማሕላ የሆዋን ነቲ ዝኣዘዝኩኻ ትእዛዝን ደኣ ስለምንታይ ዘይሓሎኻዮ ? ” በሎ . 44 ንጉስ ከኣ ንሺምዒ  “ እቲ ንኣቦይ ዳዊት ዝገበርካዮ ዅሉ ጕድኣት ብልብኻ ትፈልጦ ኢኻ , የሆዋ ድማ ነቲ ጕድኣት እቲ ኣብ ርእስኻ ኺመልሰልካ እዩ . 45 ንጉስ ሰሎሞን"
በዚ ኸምዚ  እታ መንግስቲ ኣብ ኢድ ሰሎሞን ጸንዐት .
23 “ እቶም ንኣባጊዕ መጓሰይ ዜጥፍኡን ፋሕ ዜብሉን ጓሶት  ወይለኦም ! ” ይብል የሆዋ .
2 ስለዚ  የሆዋ ኣምላኽ እስራኤል ኣንጻር እቶም ንህዝበይ ዚጓስዩ ጓሶት ከምዚ ይብል ፦ “ ንኣባጊዐይ ፋሕ ኣቢልኩምወን ኣለኹም  ትብትንወን ድማ ኣለኹም  ቈላሕታ እውን ኣይገበርኩምለንን . ”
“ ስለዚ  ብሰሪ እቲ እከይ ተግባርኩም  ቈላሕታይ ናባኻትኩም ክገብር እየ ” ይብል የሆዋ .
"3 “ ኣነ ኸኣ ነተን ካብ ኣባጊዐይ ዝተረፋ ኻብ ኵሉ እቲ እተበተናሉ ሃገራት ክእክበን  ናብ መጓሰይአን ድማ ከምጽአን እየ , ንሳተን እውን ኪፈርያን ኪበዝሓን እየን . 4 ብሓቂ ዚጓስይወን ጓሶት ከተንስኣለን እየ . ደጊም ኣይኪፈርሃን ወይ ኣይኪሽበራን እየን , ሓንቲ እኳ ኣይክትጠፍእን እያ ” ይብል የሆዋ ."
5 “ እንሆ  ንዳዊት ጻድቕ ብቋል ዘተንስኣሉ መዓልትታት ይመጻ ኣለዋ  ” ይብል የሆዋ . “ ንጉስ ድማ ኪነግስ  ኣብታ ምድሪ ኸኣ ልቦና ኺገብር  ፍትሕን ጽድቅን እውን ኬውጽእ እዩ . 6 ብዘመኑ ይሁዳ ኺድሕን  እስራኤል ድማ ብደሓን ኪነብር እዩ . እቲ ዚጽውዓሉ ስም ድማ እዚ እዩ ፦ የሆዋ ጽድቅና እዩ . ”
"7 “ ግናኸ  ደጊም  ‘ ከምቲ እቲ ንህዝቢ እስራኤል ካብ ምድሪ ግብጺ ዘውጽኦም የሆዋ ህያው ዝዀነ ! ’ ዘይብሃለለን መዓልትታት ይመጻ ኣለዋ ” ይብል የሆዋ . 8 “ የግዳስ  ‘ ከምቲ እቲ ንዘርኢ ቤት እስራኤል ካብ ምድሪ ሰሜንን ካብ ኵለን እተን ኣነ ዝበተንኩለን ሃገራትን ዘውጽኦ የሆዋ ህያው ዝዀነ ! ’ ዚብሃለለን መዓልትታት ኪመጻ እየን , ኣብ ምድሮም ድማ ኪቕመጡ እዮም . ”"
9 ብዛዕባ ነብያት ከኣ ፦
ልበይ ኣብ ውሽጠይ ተሰይሩ ኣሎ .
ኵሉ ኣዕጽምተይ ይናወጽ ኣሎ .
ብምኽንያት የሆዋን ብምኽንያት ቅዱስ ቃላቱን
ከም ስኹርን
ብወይኒ ኸም እተሰነፈን ኰይነ ኣለኹ .
"10 እታ ምድርስ ብዘመውቲ መሊኣ ኣላ ,"
"ብሰሪ መርገም ከኣ እታ ምድሪ ትሓዝን ኣላ ,"
መጓሰዪታት በረኻ እውን ነቒጹ ኣሎ .
"መገዶም እከይ እዩ , ንሓይሎም ድማ ብዘይ ግቡእ ይጥቀሙሉ ."
11 “ ነብይን ካህንንሲ ተበኪሎም ኣለዉ .
ኣብ ቤተይ እኳ እከዮም እረክብ ኣለኹ ” ይብል የሆዋ .
"12 “ ስለዚ  መገዶም መንደልሃጺትን ጸልማትን ክትከውን እያ ,"
ኪድፍኡን ኪወድቁን እዮም .
ኣነስ ብዓመት ምጽብጻብ
መዓት ከምጽኣሎም እየ ” ይብል የሆዋ .
13 “ ኣብ ነብያት ሰማርያ ኸኣ ዜስገድግድ ነገር ርእየ ኣለኹ .
"ትንቢታቶም ካብ በዓል እዩ ,"
ንህዝበይ እስራኤል ድማ ኣስሒቶምዎ .
14 ኣብ ነብያት የሩሳሌም እውን ዜሰክሕ ነገር ርእየ ኣለኹ .
"ይዝምዉን ብሓሶት ይመላለሱን ,"
ንገበርቲ እከይ የተባብዑ
ካብ እከዮም ከኣ ኣይምለሱን .
ንዓይሲ ዅላቶም ከም ሶዶም
እቶም ነበርታ ድማ ከም ጎሞራ እዮም . ”
15 ስለዚ  የሆዋ ጐይታ ሰራዊት ኣንጻር እቶም ነብያት ከምዚ ይብል ፦
“ ካብ ነብያት የሩሳሌምሲ ኽሕደት ኣብ ብዘላ እታ ምድሪ ኣስፋሕፊሑ ኣሎ እሞ
እንሆ  መሪር ተኽሊ አብልዖም
እተመረዘ ማይ እውን አስትዮም ኣለኹ . ”
16 የሆዋ ጐይታ ሰራዊት ከምዚ ይብል ፦
“ ቃላት እቶም ዚንበዩልኩም ነብያት ኣይትስምዑ .
የታልሉኹም እዮም ዘለዉ .
እቲ ዚዛረብዎ ራእይ ካብ ኣፍ የሆዋ ዘይኰነስ
ካብ ልቦም እዩ .
17 ነቶም ዚንዕቁኒ ብተደጋጋሚ
‘ የሆዋ  “ ሰላም ክትረኽቡ ኢኹም ” ኢሉ ኣሎ ’ ይብልዎም ኣለዉ .
ነቓጽ ልቦም ንዚስዕቡ ዘበሉ ዅሎም ድማ
‘ መዓት ኣይኪረኽበኩምን እዩ ’ ይብልዎም ኣለዉ .
18 ቃሉ ኺርእን ኪሰምዕን ኢሉ
ንየሆዋ መኻፍልቲ ምስጢሩ ዝዀነ መን እዩ ?
ኪሰምዖ ኢሉኸ ናብ ቃሉ ዘቕለበ መን እዩ ?
"19 እንሆ  ህቦብላ ንፋስ የሆዋ ብነድሪ ኺወጽእ እዩ ,"
ከም ብርቱዕ ዘራጊቶ ኣብ ርእሲ እኩያት ሕምብሊል ኪብል እዩ .
20 ሓሳብ ልቡ ኽሳዕ ዚፍጽምን ዚገብርን
ቍጥዓ የሆዋ ኣይኪምለስን እዩ .
ኣብተን ዳሕሮት መዓልትታት ነዚ ብንጹር ክትርድእዎ ኢኹም .
"21 ነዞም ነብያት ኣይለኣኽክዎምን , ግናኸ  ይጐይዩ ኣለዉ ."
"ኣይተዛረብክዎምን , ግናኸ  ይንበዩ ኣለዉ ."
22 መኻፍልቲ ምስጢረይ እንተ ዚዀኑ ነይሮም ግና
ንህዝበይ ቃለይ መስምዕዎም
ካብ ክፉእ መገዶምን ካብ እኩይ ተግባራቶምን ምመለስዎም ነይሮም .
23 “ ናይ ቀረባ ኣምላኽ ጥራይ ድየ ? ” ይብል የሆዋ  “ ናይ ርሑቕ ኣምላኽ እውን ደይኰንኩን ? ”
24 “ ኣነ ኽርእዮ ኣብ ዘይክእል ስቱር ቦታ ኺሕባእ ዚኽእልዶ ኣሎ ? ” ይብል የሆዋ .
“ ንሰማያትን ንምድርን ዝመልኦ ኣነ ደይኰንኩን ? ” ይብል የሆዋ .
"25 “ ነቶም ብስመይ  ‘ ሓሊመ ! ሓሊመ ! ’ እናበሉ ሓሶት ዚንበዩ ነብያት ሰሚዐዮም ኣለኹ . 26 እዝስ ኣብ ልቢ እቶም ሓሶት ዚንበዩ ነብያት ክሳዕ መዓስ እዩ ኺጸንሕ ? ንሳቶምሲ ነብያት ምትላል ገዛእ ልቦም እዮም . 27 ከምቲ ኣቦታቶም ብሰሪ በዓል ንስመይ ዝረስዕዎ  ንሳቶም ድማ በቲ ንሓድሕዶም ዚነጋገርዎ ሕልምታቶም ንህዝበይ ስመይ ኬረስዕዎ ይሓስቡ ኣለዉ . 28 እቲ ዝሓለመ ነብዪ ሕልሙ ይንገር , እቲ ቓለይ ዘለዎ ግና ብሓቂ ቓለይ ይዛረብ . ”"
“ ሓሰር ምስ እኽሊ እንታይ ሓባራዊ ነገር ኣለዎ ? ” ይብል የሆዋ .
29 “ ቃለይ ከም ሓውን ከውሒ ኸም ዚሰባብር ሞደሻን ደይኰነን ? ” ይብል የሆዋ .
30 “ ስለዚ  እንሆ  ኣንጻር እቶም ካብ ንሓድሕዶም ቃለይ ዚሳራረቑ ነብያት እየ ” ይብል የሆዋ .
31 “ እንሆ  ኣንጻር እቶም ልሳኖም  ‘ ይብል ! ’ ንምባል ዚጥቀሙሉ ነብያት እየ ” ይብል የሆዋ .
32 “ እንሆ  ኣንጻር እቶም ሕልሚ ሓሶት ዚነግሩ  ብሓሶቶምን ብትምክሕቶምን ከኣ ንህዝበይ ዜስሕትዎ ነብያት እየ ” ይብል የሆዋ .
“ ግናኸ  ኣነ ኣይለኣኽክዎምን ወይ ኣይኣዘዝክዎምን . ስለዚ  ነዚ ህዝቢ እዚ ሓንቲ እኳ ኣይኪጠቕምዎን እዮም ” ይብል የሆዋ .
33 “ እዚ ህዝቢ እዚ ወይ ነብዪ ወይ ካህን  ‘ ጾር የሆዋ እንታይ እዩ ? ’ ኢሎም እንተ ሓቲቶምኻ  ‘ “ እቲ ጾርሲ ንስኻትኩም ኢኹም ! ኣነ እውን ክድርብየኩም እየ ” ይብል የሆዋ ’ ኢልካ መልሰሎም . 34 እቲ  ‘ እዚ ጾር የሆዋ እዩ ! ’ ዚብል ነብዪ ወይ ካህን ወይ ህዝቢ  ቈላሕታይ ኣብቲ ሰብ እትን ኣብ ቤተ ሰቡን ክገብር እየ . 35 ነፍሲ ወከፍ ንብጻዩን ንሓዉን  ‘ የሆዋ እንታይ ኢሉ እዩ መሊሱ ? የሆዋ እንታይ ኢሉ እዩ ተዛሪቡ ? ’ ይብል ኣሎ . 36 ግናኸ  እቲ ጾርሲ ቓላት ነፍሲ ወከፍ እዩ  ቃላት እቲ ህያው ኣምላኽ  ኣምላኽና የሆዋ ጐይታ ሰራዊት ለዊጥኩም ኢኹም እሞ  ደጊም ጾር የሆዋ ኣይትበሉ .
37 “ ንነብዪ ኸኣ ከምዚ ኽትብሎ ኢኻ ፦ ‘ የሆዋ እንታይ ኢሉ መሊሱልካ ? የሆዋ እንታይ ኢሉ ተዛሪቡካ ? 38 “ ጾር የሆዋ ! ” ትብሉ እንተ ዄንኩም  የሆዋ ኸምዚ ይብል ፦ “ ‘ “ ጾር የሆዋ ” ኣይትበሉ ! ’ ምስ በልኩኹም  ‘ እዚ ቓል እዚ ጾር የሆዋ እዩ ’ ትብሉ ስለ ዘለኹም  39 እንሆ  ንዓኻትኩምን ነታ ንዓኻትኩምን ንኣቦታትኩምን ዝሃብኩኹም ከተማን ኣልዒለ ኻብ ቅድመይ ክድርብየኩም እየ . 40 ዘይርሳዕ ዘለኣለማዊ ሕስራንን ዘለኣለማዊ ውርደትን ድማ ከውርደልኩም እየ . ” ’ ”
"34 የሆዋ ድማ ንሙሴ ኸምዚ በሎ ፦ “ ከምተን ቀዳሞት ዝበላ ኽልተ ጽላት እምኒ ንዓኻ ጽረብ , እተን ኣብተን ዝሰበርካየን ቀዳሞት ጽላት ዝነበራ ቓላት ከኣ  ኣብዘን ጽላት እዚአን ክጽሕፍ እየ . 2 ንግሆ ናብ ከረን ሲና ደይብካ  ኣብ ርእሲ እቲ ኸረን ኣብ ቅድመይ ደው ክትብል ኢኻ እሞ  ንንግሆ ተዳሎ . 3 ግናኸ  ሓደ እኳ ምሳኻ ኣይደይብ , ኣብ ኵሉ እቲ ኸረን ከኣ ሓደ እኳ ኣይርአ . ጤለ በጊዕ ወይ ከብቲ እውን ኣብ መንጽር እቲ ኸረን ኣይብልዓ . ”"
"4 ሙሴ ድማ ከምተን ቀዳሞት ዝበላ ኽልተ ጽላት እምኒ ጸረበ , ኣንጊሁ ተንሲኡ ድማ  ከምቲ የሆዋ ዝኣዘዞ  ነተን ክልተ ጽላት እምኒ ኣብ ኢዱ ሒዙ  ናብ ከረን ሲና ደየበ . 5 የሆዋ ኸኣ ብደበና ወሪዱ  ምስኡ ደው በለ  ስም የሆዋ ድማ ኣወጀ . 6 የሆዋ ኸኣ ኣብ ቅድሚኡ እናሓለፈ  ከምዚ ኢሉ ኣወጀ ፦ “ የሆዋ  የሆዋ  መሓርን ርሕሩሕን ኣምላኽ  ንቝጥዓ ደንጓዪ  ብዓል ብዙሕ ብተኣማንነት ዚርአ ፍቕርን ሓቅን  7 ንኣሽሓት ብተኣማንነት ዜፍቅር  ስሕተትን ኣበሳን ሓጢኣትን ዚሓድግ  ግናኸ ንበዳሊ ኸይቀጽዐ ዘይሓድግ  ስሕተት ኣቦታት ደኣ ኣብ ደቅን ደቂ ደቅን ክሳዕ ሳልሳይ ወለዶን ክሳዕ ራብዓይ ወለዶን ዚቐጽዕ . ”"
"8 ሙሴ ኸኣ ቀልጢፉ ናብ ምድሪ ፍግም ኢሉ ሰገደ . 9 “ ኦ የሆዋ  ኣብ ቅድሚ ኣዒንትኻ ሞገስ እንተ ረኺበስ  ተሪር ህዝቢ እኳ እንተ ዀንና  በጃኻ የሆዋ ምሳና ኣብ ማእከልና ኺድ , ስሕተትናን ሓጢኣትናን ድማ ይቕረ በለልና  ርስትኻ ጌርካ እውን ተቐበለና ” ኸኣ በለ . 10 ንሱ ድማ ከምዚ በሎ ፦ “ እንሆ  ኣነ ኺዳን እኣቱ ኣለኹ ፦ ኣብ ኵላ ምድሪ ወይ ኣብ መንጎ ዅሎም ኣህዛብ ዘይተገብረ ዜደንቕ ነገራት ኣብ ቅድሚ ዅሉ ህዝብኻ ኽገብር እየ , እቲ ኣነ ምሳኻትኩም ዝገብሮ ዘለኹ ዜፍርህ እዩ እሞ  ኵሉ እቲ ንስኻ ኣብ መንጎኡ እትነብር ዘለኻ ህዝቢ ግብሪ የሆዋ ኺርኢ እዩ ."
"11 “ እዚ ሎሚ ዝእዝዘካ ዘለኹ ሓሉ . እንሆ  ንኣሞራውያንን ንከነኣናውያንን ንሔታውያንን ንፈረዛውያንን ንሒዋውያንን ንይቡሳውያንን ካብ ቅድሜኻ ኽሰጕጎም እየ . 12 ኣብ መንጎኻ መፈንጠራ ኸይኰኑስ  ምስ ነበርቲ እታ እትኸዳ ዘለኻ ምድሪ ኺዳን ከይትኣቱ ተጠንቀቕ . 13 የግዳስ  መሰውኢታቶም ኣፍርሱ  ሓወልትታት ኣምልኾኦም ሰባብሩ  ኣዕኑድ ኣምልኾኦም ከኣ ቍረጹ . 14 የሆዋ ንበይኑ ተወፋይነት ብምድላዩ ዚፍለጥ እዩ እሞ  ንኻልእ ኣምላኽ ኣይትስገድ . እወ  ንሱ ንበይኑ ተወፋይነት ዚደሊ ኣምላኽ እዩ . 15 ምስ ነበርቲ እታ ምድሪ ኺዳን ከይትኣቱ ተጠንቀቕ , እንተ ዘይኰነስ  ንኣማልኽቶም ኪምንዝሩን ኪስውኡን ከለዉ  ክትዕደምን ካብቲ መስዋእቲ ኽትበልዕን ኢኻ . 16 ካብ ኣዋልዶም ድማ ንኣወዳትካ ኽትወስድ ኢኻ , ኣዋልዶም ከኣ ምስ ኣማልኽተን ኪምንዝራን ንደቅኻ ምስ ኣማልኽቶም ኬመንዝራኦምን እየን ."
17 “ ኣማልኽቲ ፍሲ ኣይትግበር .
"18 “ በዓል ቅጫ ኣብዕል . ከምቲ ዝኣዘዝኩኻ  ቅጫ ብላዕ , ኣብ ወርሒ ኣቢብ ካብ ግብጺ ስለ ዝወጻእካ  ኣብቲ ምዱብ ግዜ ኣብ ወርሒ ኣቢብ ሸውዓተ መዓልቲ እዚ ግበር ."
19 “ ኵሉ ተባዕታይ በዅሪ  እንተላይ ካብ ማልካ ተባዕታይ በዅሪ ዘበለ ብዕራይ ኰነ በጊዕ  ናተይ እዩ . 20 ንበዅሪ ኣድጊ ድማ ብበጊዕ ተበጀዎ . እንተ ዘይተበጂኻዮ ኸኣ  ክሳዱ ስበሮ . ካብ ደቅኻ ድማ ንዅሉ በዅሪ ተበጀዎ . ሓደ እኳ ኣብ ቅድመይ ጥራይ ኢዱ ኣይርአ .
"21 “ ሽዱሽተ መዓልቲ ዕየ , ኣብታ ሻውዐይቲ መዓልቲ ግና ኣዕርፍ . ብግዜ ማሕረስን ዓጺድን እኳ ኣዕርፍ ."
"22 “ ምስ በዅሪ ፍረ ዓጺድ ስርናይ  በዓል ሰሙናት ኣብዕል , ኣብ መወዳእታ ዓመት ድማ በዓል ምእካብ ኣብዕል ."
"23 “ ኵሉ ተባዕታይካ  ኣብ ቅድሚ እቲ ናይ ሓቂ ጐይታ  የሆዋ ኣምላኽ እስራኤል  ኣብ ዓመት ሰለስተ ሳዕ ይርአ . 24 ከመይሲ  ንኣህዛብ ካብ ቅድሜኻ ኽሰጕጎም  ንሃገርካ ድማ ከግፍሖ እየ , ኣብ ዓመት ሰለስተ ሳዕ ገጽ የሆዋ ኣምላኽካ ኽትርኢ ኢልካ ኽትድይብ ከለኻ ኸኣ  ሓደ እኳ ንምድርኻ ኣይኪትምነን እዩ ."
25 “ ደም መስዋእተይ ምስ ብኹዕ ኣይትሰውእ . መስዋእቲ በዓል ፋስጋ ድማ ክሳዕ ንግሆ ኣይሕደር .
26 “ እቲ ዝበለጸ በዅሪ ፍረ ምድርኻ ናብ ቤት የሆዋ ኣምላኽካ ኣምጽእ .
“ ንማሕስእ ብጸባ ኣዲኡ ኣይተብስሎ . ”
27 የሆዋ ድማ ንሙሴ  “ ምሳኻን ምስ እስራኤልን ኪዳን ዝኣቱ በዚ ቓላት እዚ እዩ እሞ  ነዚ ቓላት እዚ ጽሓፎ ” በሎ . 28 ንሱ ድማ ኣብኡ ምስ የሆዋ 40 መዓልትን 40 ለይትን ገበረ . እንጌራ ኣይበልዐን  ማይ እውን ኣይሰተየን . ንሱ ኸኣ ኣብተን ጽላት እተን ቃላት ኪዳን  እተን ዓሰርተ ትእዛዛት ጸሓፈ .
"29 ሽዑ  ሙሴ ኻብ ከረን ሲና ወረደ , እተን ክልተ ጽላት ምስክር ድማ ኣብ ኢዱ ነበራ . ሙሴ ኻብቲ ኸረን ምስ ወረደ  ምስ ኣምላኽ ብምዝራቡ  ቈርበት ገጹ የብርህ ከም ዝነበረ ኣይፈለጠን . 30 ኣሮንን ኵሎም እስራኤላውያንን ንሙሴ ምስ ረኣይዎ  ቈርበት ገጹ የብርህ ከም ዝነበረ ረኣዩ እሞ  ናብኡ ንምቕራብ ፈርሁ ."
"31 ሙሴ ግና ጸውዖም , ኣሮንን ኵሎም ሹማምንቲ እቲ ኣኼባን ድማ ናብኡ መጹ , ሙሴ ኸኣ ተዛረቦም . 32 ድሕርዚ  ኵሎም እስራኤላውያን ናብኡ ቐረቡ , ንሱ ድማ ኵሉ እቲ የሆዋ ኣብ ከረን ሲና ዝሃቦ ትእዛዛት ሃቦም . 33 ሙሴ ምሳታቶም ተዛሪቡ ምስ ወድአ  ኣብ ገጹ መጐልበቢ ይገብር ነበረ . 34 ሙሴ ምስ የሆዋ ንምዝራብ ናብ ቅድሚኡ ምስ ዚኣቱ ግና  ክሳዕ ዚወጽእ ነቲ መጐልበቢ የልግሶ ነበረ . ወጺኡ ኸኣ ነቲ እተዋህቦ ትእዛዛት ንእስራኤላውያን ይገልጸሎም ነበረ . 35 እስራኤላውያን ድማ ቈርበት ገጽ ሙሴ ኸም ዜብርህ ረኣዩ , ሙሴ ኸኣ ምስ ኣምላኽ ንምዝራብ ክሳዕ ዚኣቱ  ኣብ ገጹ መጐልበቢ ገበረ ."
45 የሆዋ ንቕቡኡ  ንቂሮስ
ነቲ ኣህዛብ ኣብ ቅድሚኡ ኺግዝኡ ኢለ
ንነገስታት ዕጥቆም ከፍትሖም ኢለ
እቲ ኣፍ ደገታት ከይዕጾስ
ክልተ ዝኽፋሉ መዓጹ ክኸፍተሉ ኢለ
ብየማነይቲ ኢዱ ዝሓዝክዎ ኸምዚ ይብሎ ፦
2 “ ኣነ ቐቅድሜኻ ክኸይድ
ንዅርባታት ከኣ ከጣጥሕ እየ .
መዓጹ ነሓሲ ኽሰባብር
ተገዳማት ሓጺን ከኣ ክቘርጽ እየ .
3 ብስምካ ዝጽውዓካ ዘለኹ
ኣነ የሆዋ  ኣምላኽ እስራኤል  ምዃነይ ምእንቲ ኽትፈልጥሲ
ኣብ ጸልማት ዘሎ መዛግብትን
ኣብ ስቱር ቦታታት ዘሎ ሕቡእ መዛግብትን ክህበካ እየ .
4 ምእንቲ ያእቆብ ጊልያይን እስራኤል ሕሩየይን
ብስምካ እጽውዓካ ኣለኹ .
ዘይትፈልጠኒ እኳ እንተ ዀንካ  ስም ክብሪ እህበካ ኣለኹ .
5 ኣነ የሆዋ እየ  ካልእ እውን የልቦን .
ብዘይካይ ኣምላኽ የልቦን .
"ዘይትፈልጠኒ እኳ እንተ ዀንካ  ከበርትዓካ እየ ,"
6 ካብ ምብራቕ ጸሓይ ክሳዕ ምዕራባ
ብዘይካይ ካልእ ከም ዘየልቦ
ምእንቲ ኺፈልጡስ  ከምኡ ኽገብር እየ .
ኣነ የሆዋ እየ  ካልእ እውን የልቦን .
"7 ብርሃን እገብር  ጸልማት ከኣ እፈጥር ,"
"ሰላም እገብር  ህድኣት ድማ እፈጥር ,"
ኣነ የሆዋ ነዚ ዅሉ እገብሮ ኣለኹ .
"8 ኣቱም ሰማያት  ካብ ላዕሊ ዝነሙ ,"
ደበናታት ከኣ ጽድቂ የፍስሱ .
"ምድሪ ትከፈት እሞ ድሕነት ተፍሪ ,"
ጽድቂ እውን ብሓባር ተብቍል .
ኣነ የሆዋ ፈጢረዮ እየ . ”
"9 እቲ ምስ ገባሪኡ ዚብኣስ  ወይለኡ ,"
ንሱስ ገልዒ
ኣብ መንጎ ኣጋልዕ ምድሪ እዩ !
ካይላዶ ንሰራሕ ካይላ  “ እንታይ ኢኻ እትገብር ዘለኻ ? ” ኪብሎ ይግባእ እዩ .
ዕዮኻዶኸ  “ ኣእዳው የብሉን ” ኪብል ይግባእ እዩ ?
10 እቲ ንኣቦ  “ እንታይ ኢኻ እትወልድ ? ” ዚብሎ
ንሰበይቲ ድማ  “ እንታይ ኢኺ እትወልዲ ? ” ዚብላ  ወይለኡ !
11 የሆዋ  እቲ ናይ እስራኤል ቅዱስ  እቲ ዝደኰኖ ኸምዚ ይብል ፦
“ ብዛዕባ እቲ ዚመጽእዶ ኽትሓትቱኒ ኢኹም ?
ብዛዕባ ደቀይን ግብሪ ኣእዳወይንዶ ኽትእዝዙኒ ኢኹም ?
12 ንምድሪ ገይረያ  ንሰብ ድማ ኣብኣ ፈጢረዮ .
ብኣእዳወይ ሰማያት ገቲረ
ንሰራዊቶም ከኣ ትእዛዛት ሂበ . ”
13 “ ብጽድቅስ ሰብ ኣተንሲአ
ንዅሉ መገዱ ኸኣ ከቕንዖ እየ .
ንኸተማይ ዚሰርሓ
ብዘይ ዋጋ ወይ ጉቦ ንምሩኻተይ ሓራ ዜውጽኦም ንሱ እዩ ” ይብል የሆዋ ጐይታ ሰራዊት .
14 የሆዋ ኸምዚ ይብል ፦
“ መኽሰብ ግብጽን ሸቐጥ ኢትዮጵያን እቶም ነዋሕቲ ሳባውያንን
ናባኻ ኺመጽእን ናትካ ኪኸውንን እዩ .
ብሰንሰለት ተኣሲሮም ደድሕሬኻ ኪኸዱ እዮም .
መጺኦም ኪሰግዱልካ እዮም .
"‘ ብርግጽ ኣምላኽ ምሳኻ እዩ ,"
"ካልእ እውን የልቦን , ካልእ ኣምላኽ የልቦን ’ ኢሎም ናባኻ ኺጽልዩ እዮም . ”"
15 ኦ ኣምላኽ እስራኤል  ኦ መድሓኒ
ብሓቂ ርእስኻ እትሓብእ ኣምላኽ ኢኻ .
"16 ኵላቶም ኪሓፍሩን ኪዋረዱን እዮም ,"
እቶም ገበርቲ ጣኦታት ብውርደት ኪመላለሱ እዮም .
17 እስራኤል ግና ብናይ ዘለኣለም ድሕነት ብየሆዋ ኺድሕን እዩ .
ንስኻትኩምሲ ንዘለኣለመ ኣለም ኣይክትሓፍሩን ወይ ኣይክትዋረዱን ኢኹም .
18 እቲ ፈጣር ሰማያት  እቲ ናይ ሓቂ ኣምላኽ
እቲ ንምድሪ ዝደኰናን ዝገበራን ዘጽንዓን
እቲ ኺንበረላ እምበር  ንኸንቱ ኢሉ ዘይፈጠራ
የሆዋስ ከምዚ ይብል ፦
“ ኣነ የሆዋ እየ  ካልእ እውን የልቦን .
"19 ኣብ ስቱር ቦታ  ኣብ ምድሪ ጸልማት ኣይተዛረብኩን ,"
ንዘርኢ ያእቆብ
‘ ንኸንቱ ድለዩኒ ’ ኣይበልክዎምን .
ኣነ የሆዋ ጽድቂ ዝዛረብን ቅኑዕ ዘበለ ዝነግርን እየ .
20 ተኣከቡ  ንዑ .
ኣቱም ካብ ኣህዛብ ዘምለጥኩም  ብሓደ ቕረቡ .
እቶም ጽሩብ ምስሊ ዚጾሩን
ኬድሕን ናብ ዘይክእል ኣምላኽ ዚጽልዩን  ሓንቲ እኳ ኣይፈልጡን እዮም .
21 ንገሩ  ጕዳይኩም ኣቕርቡ .
ብሓደ ይማኸሩ .
ነዚ ነገር እዚ ቐደም ዘስምዐ
ካብ ጥንቲ ኸኣ ዝነገረ መን እዩ ?
ኣነ የሆዋ ደይኰንኩን ?
"ብዘይካይ ካልእ ኣምላኽ የልቦን ,"
ብዘይካይ ጻድቕ ኣምላኽን መድሓንን የልቦን .
22 ኣነ ኣምላኽ እየ  ካልእ እውን የልቦን እሞ
ኣቱም ወሰናት ምድሪ ዅላትኩም  ናባይ ተመለሱ እሞ ድሓኑ .
"23 ብርእሰይ ምሒለ እየ ,"
"ቃል ጽድቂ ኻብ ኣፈይ ወጺኡ እዩ ,"
ኣይኪምለስን ድማ እዩ ፦
ኵሉ ብርኪ ኺምብርከኸለይ
ኵሉ ልሳን እውን ተኣማንነቱ ኺምሕለለይ
24 ከምዚ ድማ ኪብል እዩ ፦ ‘ ብርግጽ ናይ ሓቂ ጽድቅን ብርታዐንሲ ብየሆዋ እዩ .
ኵሎም እቶም ኣብኡ ዚንድሩ  ሓፊሮም ኣብ ቅድሚኡ ኺመጹ እዮም .
25 ኵሉ ዘርኢ እስራኤል ብየሆዋ ቕኑዕ ኪኸውን
ብእኡ እውን ኪምካሕ እዩ . ’ ”
ንኣላዪ . ናይ ዳዊት መዝሙር .
"140 ኦ የሆዋ  ካብ እኩያት ሰባት ኣናግፈኒ ,"
"ካብ ዓመጽቲ ሰባት ኣዕቍበኒ ,"
2 ንሳቶምሲ ብልቦም ክፉእ ይሓስቡ
ምሉእ መዓልቲ ኸኣ ግጭት የላዕሉ .
"3 ልሳኖም ከም ናይ ተመን ይስሕሉ ,"
ብድሕሪ ኸናፍሮም ሕንዚ ኣፍዑት ኣሎ . ( ሴላ )
"4 ኦ የሆዋ  ካብ ኣእዳው እኩያት ኣዕቍበኒ ,"
ካብቶም ኪሕንኵሉኒ ዚሓስቡ
ዓመጽቲ ሓልወኒ .
"5 ዕቡያት መጻወድያ ይሓብኡለይ ,"
ብኣግማድ ገይሮም ኣብ ጥቓ መገዲ መርበብ ይዝርግሑ .
መፈንጠራታት ከኣ ይገብሩለይ . ( ሴላ )
6 ንየሆዋ  “ ንስኻ ኣምላኸይ ኢኻ .
ኦ የሆዋ  ንልማኖይ ጽን በሎ ” እብሎ እየ .
7 ኦ የሆዋ ኣታ ልዑላዊ ጐይታ  ኣታ ብርቱዕ መድሓንየይ
ብመዓልቲ ውግእ ንርእሰይ ትጋርዳ .
8 ኦ የሆዋ  ንእኩይ ከም ትምኒቱ ኣይትሃቦ .
ልዕል ከይብሉስ  ውዲቶም ኪሰልጥ ኣይትሕደግ . ( ሴላ )
9 ኣራእስ እቶም ዚኸብቡኒ
በቲ ብኸናፍሮም ዚዝረብ እከይ ይጐልበብ .
10 ጓህሪ ኣብ ልዕሊኦም ይዝነም .
ዳግም ከይትንስኡስ
ናብ ሓዊ  ናብ ዓሚቝ ጕድጓድ ይደርበዩ .
11 ሓማዪ ኣብ ምድሪ ቦታ ኣይርከብ .
ንሰብ ዓመጻ ኸኣ ክፉእ ይስዓቦምን የጥፍኣዮምን .
12 የሆዋ ንትሑታት ከም ዚጣበቐሎም
ንድኻታት ድማ ፍትሒ ኸም ዚህቦም እፈልጥ እየ .
"13 ብርግጽ  ጻድቃን ስምካ ኼመስግኑ እዮም ,"
ቅኑዓት ኣብ ቅድሚ ገጽካ ኪቕመጡ እዮም .
51 “ ኣቱም ጽድቂ እትስዕቡ ዘለኹም
ኣቱም ንየሆዋ እትደልይዎ ዘለኹም  ስምዑኒ .
ናብቲ እተወቐርኩምሉ ኸውሒ
ናብቲ እተዀዓትኩምሉ እምኒ ዚፍሓረሉ ቦታ ጠምቱ .
2 ናብ ኣቦኹም ኣብርሃምን
ናብታ ዝወለደትኩም ሳራን ጠምቱ .
"ክጽውዖ ኸለኹስ  ሓደ በይኑ እዩ ነይሩ ,"
ኣነ ኸኣ ባረኽክዎን ኣብዛሕክዎን .
3 የሆዋስ ንጽዮን ኬጸናንዓ እዩ .
"ንዅሉ ዑናታታ ኼጸናንዖ እዩ ,"
ንበረኻኣ ድማ ከም ኤደን
ንጐልጐል ምድረ በዳኣ እውን ከም ገነት የሆዋ ኺገብሮ እዩ .
ፍስሃን ሓጐስን
ምስጋናን ጥዑም መዝሙርን ኣብኣ ኺርከብ እዩ .
"4 ኣታ ህዝበይ  ናባይ ኣቕልብ ,"
ህዝበየ  ጽን በል .
"ካባይሲ ሕጊ ኺወጽእ እዩ ,"
ፍትሐይ ከኣ ብርሃን ህዝብታት ገይረ ኽስርት እየ .
5 ጽድቀይ ቀረባ እዩ .
"ድሕነተይ ኪወጽእ እዩ ,"
ቀላጽመይ ድማ ንህዝብታት ኪፈርዶም እዩ .
ደሴታት ብኣይ ተስፋ ኺገብራ
ንቕልጽመይ እውን ኪጽበያ እየን .
"6 ኣዒንትኹም ናብ ሰማያት ኣልዕሉ ,"
ናብታ ኣብ ታሕቲ ዘላ ምድሪ እውን ጠምቱ .
"ሰማያትሲ ኸም ትኪ ኺበንን እዩ ,"
"ምድሪ ኸም ክዳን ክትበሊ እያ ,"
ነበርታ ድማ ከም ጻጹት ኪሞቱ እዮም .
ድሕነተይ ግና ንዘለኣለም ኪኸውን
ጽድቀይ እውን ኣይኬቋርጽን እዩ .
7 ኣቱም ጽድቂ እትፈልጡ
ኣቱም ኣብ ልብኹም ሕገይ ዘሎኩም ህዝቢ  ስምዑኒ .
"ብባጫ መወትቲ ሰባት ኣይትፍርሁ ,"
ብጸርፎም እውን ኣይትሸበሩ .
"8 ንዓታቶምሲ ብልዒ ኸም ክዳን ኪበልዖም እዩ ,"
ብልዒ ኽዳን ከኣ ከም ጸምሪ ኺበልዖም እዩ .
ጽድቀይ ግና ንዘለኣለም
ድሕነተይ ድማ ንውሉድ ወለዶ ኺነብር እዩ . ”
9 ኣታ ቕልጽም የሆዋ
ንቓሕ ! ንቓሕ ! ብርታዐ ተኸደን .
ከምቲ ብመዓልትታት ጥንቲ  ከምቲ ብሕሉፍ ወለዶታት ንቓሕ .
ንረሃብ ዝሰባበርካ
ንዓብዪ እንስሳ ባሕሪ ዝወጋእካ ንስኻ ደይኰንካን ?
10 ንባሕሪ  ንማያት እቲ ሰፊሕ መዓሙቝ ዘንቀጽካ
እቶም ብጁዋት ኪሰግሩ ድማ  ንመዓሙቝ ባሕሪ መገዲ ዝገበርካ ንስኻ ደይኰንካን ?
11 እቶም የሆዋ እተበጀዎም ኪምለሱ እዮም .
"ናብ ጽዮን ብእልልታ ኺመጹ እዮም ,"
ዘይውዳእ ሓጐስ እውን ዘውዲ ኪዀኖም እዩ .
"ፍስሃን ሓጐስን ኪረኽቡ እዮም ,"
ጓህን እህህታን ከኣ ኪሃድም እዩ .
12 “ ኣነ ባዕለይ እየ ዘጸናንዓኩም .
ብዚመውት መዋቲ ሰብ
ከም ሳዕሪ ብዚጽምሉ ወዲ ሰብ ስለምንታይ እትፈርሂ ?
13 ነቲ ሰማያት ዝዘርግሐን ንምድሪ ዝሰረተን
የሆዋ እቲ ገባሪኻ ስለምንታይ እትርስዖ ?
ምሉእ መዓልቲ ድማ ያኢ ንሱ ኼጥፍኣካ ኸም ዚኽእልሲ
ነድሪ እቲ ጨቋኒ ብቐጻሊ ትፈርህ ኔርካ .
ሕጂ ደኣ ነድሪ እቲ ጨቋኒ ኣበይ ኣሎ ?
"14 እቲ ብሰንሰለት ዝጐበጠ  ነዊሕ ከይጸንሐ ናጻ ኪኸውን እዩ ,"
ኣይኪመውትን  ናብ ጕድጓድ ድማ ኣይኪኸይድን
እንጌራኡ እውን ኣይኪጐድልን እዩ .
15 ኣነ ግና ንባሕሪ ዘለዓዕሎን ንማዕበላቱ ዘናውጾን
"የሆዋ ኣምላኽካ እየ ,"
—ስሙ የሆዋ ጐይታ ሰራዊት እዩ .
16 ንሰማያት ክተኽሎም  ንምድሪ ድማ ክስርታ
ንጽዮን ከኣ  ‘ ንስኺ ህዝበይ ኢኺ ’ ኽብልሲ
ቃላተይ ኣብ ኣፍካ ኸንብር
ብጽላል ኢደይ ከኣ ክኽውለካ እየ .
17 ኣቲ የሩሳሌም  ኣቲ ኻብ ኢድ የሆዋ ጽዋእ ቍጥዓኡ ዝሰተኺ
ንቕሒ ! ንቕሒ ! ተንስኢ .
"ነቲ ዋንጫ ሰቲኺ ,"
ነቲ ሰንከልከል ዜብል ጽዋእ ጨሊጥኪ .
"18 ካብ ኵሎም እቶም ዝወለደቶም ደቂ  ሓደ እኳ ዚመርሓ የልቦን ,"
ካብ ኵሎም እቶም ዘዕበየቶም ደቂ  ሓደ እኳ ኢዳ ዚሕዛ የልቦን .
19 እዚ ኽልተ ነገር ወሪዱኪ ኣሎ .
መን እሞ ኺድንግጸልኪ እዩ ?
ጥፍኣትን ዕንወትን  ጥሜትን ሰይፍን !
መን እሞ ኼጸናንዓኪ እዩ ?
20 ደቅኺ ውኖኦም ኣጥፊኦም
ኣብ መርበብ ከም ዘላ በጊዕ በረኻ
ኣብ ኵሉ ዅርናዕ ጐደና በጥ ኢሎም ኣለዉ .
ቍጥዓ የሆዋ  መግናሕቲ ኣምላኽ መሊእዎም ኣሎ . ”
21 ስለዚ  ኣቲ ውጽዕትን ብዘይ ወይኒ ዝሰኸርክን
በጃኺ እዚ ስምዒ .
22 ጐይታኺ የሆዋ  እቲ ንህዝቡ ዚከላኸል ኣምላኽኪ ኸምዚ ይብል ፦
“ እንሆ  ካብ ኢድኪ ነቲ ሰንከልከል ዜብል ጽዋእ
"ነቲ ዋንጫ  ነቲ ጽዋእ ቍጥዓ ኽወስድ እየ ,"
ደጊም ኣይክትሰትይዮን ኢኺ .
23 ኣብ ኢድ እቶም  ‘ ኣብ ልዕሌኺ ኽንከይድሲ ተጐምብሒ ! ’ ዚብሉ
ኣሳቐይትኺ ኸንብር እየ !
ስለዚ  ዝባንኪ ኸም ምድሪ
ኪኸዱሉስ ከም ጐደና ጌርኪ . ”
20 ኣምላኽ ድማ ኵሉ እዚ ቓላት እዚ ተዛረበ ፦
2 “ ኣነ ኻብ ምድሪ ግብጺ  ካብ ቤት ባርነት ዘውጻእኩኻ የሆዋ ኣምላኽካ እየ . 3 ብዘይካይ ካልኦት ኣማልኽቲ ኣይሃልዉኻ .
4 “ ኣብ ላዕሊ ኣብ ሰማያት ካብ ዘለዉ  ወይ ኣብ ታሕቲ ኣብ ምድሪ ኻብ ዘለዉ  ወይ ኣብ ማያት ኣብ ትሕቲ ምድሪ ኻብ ዘለዉ  ጽሩብ ምስልን ስእልን ዘበለ ንዓኻ ኣይትግበር . 5 ኣይትስገደሎምን ኣይተገልግሎምን ድማ . ከመይሲ  ኣነ የሆዋ ኣምላኽካ ንበይነይ ተወፋይነት ዝደሊ  ንዚጸልኡኒ ስሕተት ኣቦታት ኣብ ደቂ ኽሳዕ ሳልሳይ ወለዶን ክሳዕ ራብዓይ ወለዶን ዝቐጽዕ ኣምላኽ እየ . 6 ንዜፍቅሩንን ትእዛዛተይ ንዚሕልዉን ግና ክሳዕ ኣሽሓት ወለዶ ብተኣማንነት ዘፍቅር እየ .
7 “ የሆዋ ስሙ ብኸንቱ ንዜልዕል ከይቀጽዐ ኣይሓድጎን እዩ እሞ  ስም የሆዋ ኣምላኽካ ብኸንቱ ኣይተልዕል .
"8 “ ንመዓልቲ ሰንበት ቅድስቲ ጌርካ ኽትሕልዋ ዘክር . 9 ኵሉ ዕዮኻን ተግባርካን ኣብ ሽዱሽተ መዓልቲ ግበር , 10 እታ ሻውዐይቲ መዓልቲ ግና ንየሆዋ ኣምላኽካ ሰንበት እያ . ብእኣ ገለ ዕዮ እኳ ኣይትዕየ , ንስኻን ወድኻን ጓልካን ግዙእካን ግዝእትኻን እንስሳ ዘቤትካን ኣብ ውሽጢ ሰፈርካ ዘሎ ጓናን እውን ከምኡ . 11 ከመይሲ  የሆዋ ኣብ ሽዱሽተ መዓልቲ ሰማያትን ምድርን ባሕርን ኣባታቶም ዘሎ ዅሉን ገይሩ እዩ  ኣብ ሻውዐይቲ መዓልቲ ኸኣ ኪዓርፍ ጀሚሩ እዩ . ስለዚ እዩ የሆዋ ንመዓልቲ ሰንበት ዝባረኻን ዝቐደሳን ."
12 “ ኣብታ የሆዋ ኣምላኽካ ዚህበካ ምድሪ ዕድሜኻ ምእንቲ ኺነውሕ  ኣቦኻን ኣዴኻን ኣኽብር .
13 “ ኣይትቕተል .
14 “ ኣይትዘሙ .
15 “ ኣይትስረቕ .
16 “ ኣብ ልዕሊ ብጻይካ ብሓሶት ኣይትመስክር .
17 “ ቤት ብጻይካ ኣይትተምነ . ሰበይቲ ብጻይካ ዀነት  ግዙኡ ዀነ  ግዝእቱ ዀነት  ብዕራዩ ዀነ  ኣድጉ ዀነ  ናይ ብጻይካ ዘበለ ዅሉ ኣይትተምነ . ”
"18 ኵሎም እቶም ህዝቢ ድማ ነጐዳን በርቅን ደሃይ መለኸትን እቲ ኸረን ኪተክኽን ይርእዩ ነበሩ , ነዚ ብምርኣዮም ከኣ ራዕራዕ በሉ  ኣብ ርሑቕ ከኣ ደው በሉ . 19 ንሙሴ ድማ  “ ንስኻ ተዛረበና  ክንሰምዓካ ኸኣ ኢና , ግናኸ  ከይንመውትሲ  ኣምላኽ ኣይዛረበና ” በልዎ . 20 ሙሴ ድማ ነቶም ህዝቢ  “ እቲ ናይ ሓቂ ኣምላኽ ምእንቲ ኸይትሓጥኡ ፍርሃቱ ኺሓድረኩም ኢሉ እዩ ኺፍትነኩም መጺኡ ዘሎ እሞ  ኣይትፍርሁ ” በሎም . 21 እቶም ህዝቢ ድማ ኣብ ርሑቕ ደው በሉ , ሙሴ ግና ናብቲ እቲ ናይ ሓቂ ኣምላኽ ዝነበሮ ጸሊም ደበና ቐረበ ."
"22 የሆዋ ድማ ንሙሴ ኸምዚ በሎ ፦ “ ንእስራኤላውያን ከምዚ በሎም ፦ ‘ ኣነ ኻብ ሰማይ ከም እተዛረብኩኹም ንስኻትኩም ባዕላትኩም ርኢኹም ኣለኹም . 23 ምሳይ ኣማልኽቲ ብሩር ኣይትግበሩ , ኣማልኽቲ ወርቂ እውን ንዓኻትኩም ኣይትግበሩ . 24 መሰውኢ መሬት ስርሓለይ , ኣብ ልዕሊኡ ድማ ዚሓርር መስዋእትኻን ናይ ሕብረት መስዋእትኻን ጤለ በጊዕካን ከብትኻን ሰውእ . ስመይ ከም ዚዝከር ኣብ ዝገበርኩሉ ዘበለ ቦታ ዅሉ  ክመጸካን ክባርኸካን እየ . 25 መሰውኢ ኣእማን እንተ ጌርካለይ  ብውቑር እምኒ ኣይትስርሓዮ . ከመይሲ  መንደልካ ኣብኡ እንተ ተጠቒምካ  ከተርክሶ ኢኻ . 26 ሕፍረትካ ኣብ ልዕሊኡ ምእንቲ ኸይቅላዕሲ  ናብ መሰውእየይ ብመሳልል ኣይትደይብ . ’"
37 እቲ ነቡካድነጻር ንጉስ ባቢሎን ኣብ ምድሪ ይሁዳ ዘንገሶ ንጉስ ጼዴቅያስ ወዲ ዮስያስ ከኣ  ኣብ ክንዲ ኮንያ ወዲ ዮያቂም ነገሰ . 2 ንሱን ገላዉኡን ህዝቢ እታ ምድርን ግና ነቲ የሆዋ ብነብዪ ኤርምያስ ኣቢሉ እተዛረቦ ቓላት ኣይሰምዑን .
"3 ንጉስ ጼዴቅያስ ከኣ ንዮካል ወዲ ሸለምያን ንጸፎንያስ ወዲ ማዓስያ እቲ ኻህንን  “ በጃኻ ናብ የሆዋ ኣምላኽና ጸልየልና ” ኺብልዎ ናብ ነብዪ ኤርምያስ ለኣኾም . 4 ንኤርምያስ ገና ናብ ቤት ማእሰርቲ ኣየእተውዎን ነበሩ እሞ  ኣብ መንጎ እቲ ህዝቢ ብናጻ ይንቀሳቐስ ነበረ . 5 ሰራዊት ፈርኦን ድማ ካብ ግብጺ ነቐለ , እቶም ንየሩሳሌም ከቢቦምዋ ዝነበሩ ከለዳውያን ከኣ ብዛዕባ እዚ ወረ ሰምዑ . ስለዚ  ካብ የሩሳሌም ኣንሳሓቡ . 6 ሽዑ  ከምዚ ዚብል ቃል የሆዋ ናብ ነብዪ ኤርምያስ መጸ ፦ 7 “ የሆዋ ኣምላኽ እስራኤል ከምዚ ይብል ፦ ‘ ነቲ ኽትሓትቱኒ ዝለኣኸኩም ንጉስ ይሁዳ ኸምዚ በልዎ ፦ “ እንሆ  እቲ ኺረድኣኩም ኢሉ ዚመጽእ ዘሎ ሰራዊት ፈርኦን ናብ ምድሩ ናብ ግብጺ ኺምለስ እዩ . 8 እቶም ከለዳውያን ከኣ ኪምለሱን ነዛ ኸተማ እዚኣ ኺዋግእዋን ኪሕዝዋን ብሓዊ ኼንድድዋን እዮም . ” 9 የሆዋ ኸምዚ ይብል ፦ “ ‘ እቶም ከለዳውያን ብርግጽ ካባና ኪኸዱ እዮም ’ ኢልኩም ርእስኹም ኣይተታልሉ , ንሳቶምሲ ኣ"
"11 ሰራዊት ከለዳውያን ብሰሪ ሰራዊት ፈርኦን ካብ የሩሳሌም ምስ ኣንሳሓበ  12 ኤርምያስ ኣብ መንጎ ህዝቡ ግደኡ ኺወስድ  ካብ የሩሳሌም ናብ ምድሪ ብንያም ነቐለ . 13 ኣብ ኣፍ ደገ ብንያም ምስ በጽሐ ግና  እቲ ሓለቓ ሓለውቲ ዝነበረ ይርያ ወዲ ሸለምያ ወዲ ሓናንያ ንነብዪ ኤርምያስ  “ ናብ ከለዳውያን ትኸድዕ ኣለኻ ! ” ኢሉ ሓዞ . 14 ኤርምያስ ግና  “ ሓሶት ! ናብ ከለዳውያን ኣይከድዕን እየ ዘለኹ ” በለ . ንሱ ግና ኣይሰምዖን . ይርያ ኸኣ ንኤርምያስ ሒዙ ናብ መሳፍንቲ ኣምጽኦ . 15 እቶም መሳፍንቲ ድማ ንኤርምያስ ተቘጥዕዎ  ወቕዕዎ  ኣብታ ቤት ማእሰርቲ ገይሮምዋ ዝነበሩ ቤት ዮናታን እቲ ጸሓፊ እውን ኣሰርዎ . 16 ኤርምያስ ከኣ ኣብቲ ቤት ማሕቡስ  ኣብቲ ኸም ጉባ ዝናሕሱ ኽፍልታት ኣተወ , ኣብኡ ድማ ብዙሕ መዓልትታት ገበረ ."
"17 ሽዑ  ንጉስ ጼዴቅያስ ልኢኹ ወሰዶ , ንጉስ ከኣ ብምስጢር ኣብ ቤቱ  “ ካብ የሆዋ ዝመጸ ቓልዶ ኣሎ ? ” ኢሉ ሓተቶ . ኤርምያስ ድማ  “ እወ ኣሎ ! ” በሎ , ኣስዒቡ እውን  “ ኣብ ኢድ ንጉስ ባቢሎን ክትውሃብ ኢኻ ! ” በሎ ."
18 ኤርምያስ ከኣ ንንጉስ ጼዴቅያስ ከምዚ በሎ ፦ “ ናብ ቤት ማእሰርቲ ዘእቶኹምንስ  ንዓኻን ንገላዉኻን ነዚ ህዝቢ እዝን እንታይ እየ በዲለ ? 19 እቶም  ‘ ንጉስ ባቢሎን ኣንጻርኩምን ኣንጻር እዛ ምድርን ኣይኪመጽእን እዩ ? ’ ኢሎም እተነበዩልኩም ነብያትኩም ደኣ ሕጂ ኣበይ ኣለዉ ? 20 ሕጂ ኸኣ  ኦ ጐይታይ ንጉስ  በጃኻ ስማዕ . በጃኻ ኸምቲ ናይ ሞገስ ልማኖይ ፍቐደለይ . ኣብኣ ኸይመውትሲ  ናብ ቤት ዮናታን እቲ ጸሓፊ ኣይትምለሰኒ . ” 21 ስለዚ  ኣብ ኣጸድ ሓለውቲ ኣብ ቤት ማእሰርቲ ኪኸውን  ኣብታ ኸተማ ዝነበረ ዅሉ እንጌራ ኽሳዕ ዚውዳእ ድማ መዓልቲ መዓልቲ ኻብ ጐደና ሰንከትቲ ሓደ ኸቢብ እንጌራ ኺውሃቦ  ንጉስ ጼዴቅያስ ኣዘዘ . ኤርምያስ ከኣ ኣብቲ ኣጸድ ሓለውቲ ነበረ .
6 “ ንሱ ሰላሊዑና  ግናኸ ኼሕውየና እዩ
ንሱ ወቒዑና  ግናኸ ንኣቝሳልና ኺዝንን እዩ እሞ
ንዑናይ ናብ የሆዋ ንመለስ .
2 ድሕሪ ኽልተ መዓልቲ ህያዋን ኪገብረና እዩ .
በታ ሳልሰይቲ መዓልቲ ኸኣ ኬተንስኣና እዩ .
ኣብ ቅድሚኡ ድማ ክንነብር ኢና .
3 ንየሆዋ ኽንፈልጦ  ንምፍላጡ ተሃንጢና ኽንደልዮ ኢና .
"ምውጻኡ ኸም ወጋሕታ ርግጽ እዩ ,"
ከም ዝናም
ከምቲ ንምድሪ ዜርዊ ዝናም ጽብሓት ኪመጸና እዩ . ”
4 “ ኣታ ኤፍሬም  እንታይ ክገብረካ እየ ?
ኣታ ይሁዳ  እንታይ ክገብረካ እየ ?
ብተኣማንነት እተርእይዎ ፍቕርኹምሲ ኸም ደበናታት ንግሆ
ከምቲ ቐልጢፉ ዚጠፍእ ኣውሊ እዩ .
5 ስለዚ  ብነብያት ክቘርጾም
ብቓላት ኣፈይ እውን ክቐትሎም እየ .
ፍርድታትካ ድማ ከም ብርሃን ኪበርህ እዩ .
6 ከመይሲ  ብመስዋእቲ ዘይኰነስ  ብተኣማንነት ብዚርአ ፍቕሪ
ብምሉኡ ብዚሓርር መስዋእቲ ዘይኰነስ  ብፍልጠት ኣምላኽ እዩ ደስ ዚብለኒ .
7 ንሳቶም ግና  ከም ሰብ  ኪዳን ጥሒሶም እዮም .
ኣብኡ ጠሊሞምኒ እዮም .
8 ጊልዓድ ብኣሰራት ደም እተኸድነት
ከተማ ገበርቲ እከይ እያ .
9 እቶም ጕጅለ ኻህናት ከም ዘመትቲ ጭፍራታት ንሰብ የድብዩሉ .
ተግባሮም ዜሕፍር እዩ እሞ
ኣብ መገዲ ሴኬም ይቐትሉ .
10 ኣብ ቤት እስራኤል ዜሰክሕ ነገር ርእየ ኣለኹ .
"ኣብኡ ኤፍሬም ይምንዝር ,"
እስራኤል ከኣ ረኺሱ ኣሎ .
11 ንምሩኻት ህዝበይ ምስ መለስክዎም
ኣታ ይሁዳ  ንዓኻ እውን ቀውዒ ተዳልዩልካ ኣሎ . ”
12 “ ኤፍሬም ንፋስ ይምገብ ኣሎ .
ምሉእ መዓልቲ ደድሕሪ ንፋስ ምብራቕ ይጐዪ ኣሎ .
ሓሶትን ዓመጻን የብዝሕ ኣሎ .
ምስ ኣሶር ኪዳን ይኣትዉ  ናብ ግብጺ እውን ዘይቲ ይወስዱ ኣለዉ .
"2 የሆዋ ምስ ይሁዳ ጕዳይ ኣለዎ ,"
ንያእቆብ ከምቲ መገድታቱ ተሓታቲ ኺገብሮ
ከም ግብርታቱ ድማ ኪፈድዮ እዩ .
"3 ኣብ ማሕጸን ንሓዉ ብሸዀናኡ ሒዝዎ ,"
ብሓይሉ ኸኣ ምስ ኣምላኽ ተቓሊሱ .
4 ምስ መልኣኽ ተቓሊሱ ኣሕሚቑ .
በኽዩ ድማ ሞገሱ ለሚኑ . ”
"ንሱ ኣብ ቤት-ኤል ረኺብዎ  ኣብኡ እውን ተዛሪቡና ,"
5 ንሱ የሆዋ ኣምላኽ ሰራዊት
ስም መዘከርታኡ ኸኣ የሆዋ እዩ .
"6 “ ስለዚ  ናብ ኣምላኽካ ተመለስ ,"
"ብተኣማንነት ዚርአ ፍቕርን ፍትሕን ሓሉ ,"
ወትሩ ድማ ብኣምላኽካ ተስፋ ግበር .
"7 ኣብ ኢድ ነጋዳይ ግና መታለሊ ሚዛን ኣሎ ,"
ንሱ ምዕማጽ ይፈቱ እዩ .
"8 ኤፍሬም  ‘ ብርግጽ ሃብቲመ ,"
ሃብቲ ረኺበ .
ኣብ ኵሉ ጻዕረይ  ጌጋ ዀነ ሓጢኣት ኣይኪረኽቡለይን እዮም ’ ይብል ኣሎ .
9 ኣነ ግና ካብ ምድሪ ግብጺ ኣትሒዘ የሆዋ ኣምላኽካ እየ .
ከምቲ ብመዓልትታት ምዱብ ግዜ
ከም ብሓድሽ ኣብ ድንኳናት ከንብረካ እየ .
"10 ንነብያት ተዛሪበ ,"
"ራእያቶም ኣብዚሐ ,"
ብነብያት ገይረ እውን ምሳሌታት ተዛሪበ .
11 ምስ ጊልዓድ ምትላልን ሓሶትን ኣሎ .
ኣብ ጊልጋል ኣብዑር ሰዊኦም እዮም .
መሰውኢታቶም ከኣ ኣብ ነግሕታት ግራት ከም እተዀመረ ኣእማን እዩ .
"12 ያእቆብ ናብ ሃገር ኣራም ሃዲሙ ,"
"እስራኤል ምእንቲ ሰበይቲ ኣብኡ ተገዚኡ ,"
ምእንቲ ሰበይቲ እውን ኣባጊዕ ሓልዩ .
"13 የሆዋ ንእስራኤል ብነብዪ ኻብ ግብጺ ኣደይብዎ ,"
ብነብዪ ድማ ተሓልዩ .
"14 ኤፍሬም ኣምሪሩ ኸም ዚዅሪ ገይርዎ ,"
"ዕዳ ደሙ ኣብ ርእሱ እዩ ,"
ጐይታኡ ኸምቲ ጸርፉ ኺፈድዮ እዩ . ”
3 ጸሎት ነብዪ ኣንባቆም ብቝዝማ ፦
2 ኦ የሆዋ  ብዛዕባኻ ሰሚዐ .
ኦ የሆዋ  ብተግባርካ ኣስተንኪረ .
ኣብ ማእከል ዓመታት  ነዚ ህያው ግበሮ !
ኣብ ማእከል ዓመታት  ኣፍልጦ .
ብግዜ ህውከት  ምሕረት ምግባር ዘክር .
3 ኣምላኽ ካብ ቴማን
እቲ ቕዱስ ካብ ከረን ጳራን መጺኡ . ( ሴላ )
"ግርማኡ ንሰማያት ከዲንዎ ,"
ብውዳሰኡ ምድሪ መሊኣ .
4 ድምቀቱ ኸም ብርሃን ነይሩ .
ካብቲ ብርታዐኡ እተሓብኣሉ ኢዱ
ክልተ ጩራ ወጺኡ .
"5 ቀቅድሚኡ ለበዳ ኸይዱ ,"
ረስኒ ኸኣ እግረ እግሩ ስዒብዎ .
6 ደው ኢሉስ  ንምድሪ ኣናዊጽዋ .
ጠሚቱ ንኣህዛብ ብራዕዲ ኣዝሊልዎም .
"እቲ ዘለኣለማዊ ኣኽራን ተሰባቢሩ ,"
እቲ ናይ ጥንቲ ዅርባታት ከኣ ሰጊዱ .
መገድታት ጥንቲ ናቱ እዩ .
7 ኣብ ድንኳናት ኩሽ ሽግር ርእየ .
ዓለባታት ድንኳን ምድሪ ሚድያን ራዕራዕ ኢሉ .
8 ኦ የሆዋ  ኣብ ልዕሊ ኣፍላግ
ቍጥዓኻ ኣብ ልዕሊ ኣፍላግ ድዩ ዚነድድ ዘሎ ?
ወይስ ነድርኻ ኣብ ልዕሊ ባሕሪ ድዩ ?
"ንስኻስ ኣብ ኣፍራስካ ተወጢሕካ ,"
ሰረገላታትካ ድማ ዕዉት ነይሩ .
9 ቀስትኻ ተቐሊዓን ተዳልያን ኣላ .
ኣባትር ከኣ ብማሕላ ተመዲቡ ኣሎ . ( ሴላ )
ንምድሪ ብኣፍላግ ትስንጥቓ .
10 ኣኽራን ምስ ረኣዩኻ  ብቓንዛ ተፋሒሶም .
ዝናም ማያት ሓሊፉ .
መዓሙቝ ድምጹ ኣስሚዑ .
ኣእዳዉ ናብ ላዕሊ ኣልዒሉ .
11 ጸሓይን ወርሕን ኣብ ልዑል ስፍራአን ቈይመን .
ፍላጻታትካ ኸም ብርሃን ወጺኡ .
በርቂ ዂናትካ ድሙቕ ነይሩ .
12 ብቝጥዓ ብመንጎ ምድሪ ኼድካ .
ንኣህዛብ ብዅራ ረጊጽካዮም .
13 ንድሕነት ህዝብኻ  ንቕቡእካ ንምድሓን ወጺእካ .
ንመራሒ ቤት እከይ ጨፍሊቕካ .
ንሳ ኻብ መሰረት ክሳብ ላዕሊ ተቐሊዓ . ( ሴላ )
14 ፋሕ ኬብሉኒ ኸም ህቦብላ ምስ ተሃንደዱ
ርእሲ ተዋጋእቱ ብኣጽዋሩ ወጊእካ .
ንውጹዕ ብሕቡእ ምውሓጥ የሐጕሶም ነይሩ .
15 ብኣፍራስካ ንባሕሪ
ንቡሕቡሕታ ሰፊሕ ማያት ረጊጽካዮ ሓሊፍካ .
"16 ሰሚዐስ ብውሽጠይ ራዕራዕ ኢለ ,"
"ከናፍረይ በቲ ደሃይ ኣንቀጥቂጡ ,"
"ቍንቍነ ናብ ኣዕጽምተይ ኣትዩ ,"
ኣእጋረይ ኣብ ትሕተይ ተናዊጹ .
"ኣነ ግና ንመዓልቲ ጭንቂ ስቕ ኢለ እየ ዝጽበ ,"
ንሳስ ኣብቶም ዜጥቅዑና ህዝቢ ትመጽእ ኣላ .
17 ኦም በለስ እኳ እንተ ዘይዓምበበ
ኣብ ኣታኽልቲ ወይኒ እውን ፍረ እንተ ዘይሃለወ
ፍረ ኣውልዕ እኳ እንተ ጠለመ
ግራውቲ እውን ምግቢ እንተ ዘየፍረየ
መጓሰ እኳ ኻብ ደምበ እንተ ጠፍኣ
ኣብ ቀጽሪ እውን ከብቲ እንተ ዘይሃለዋ
18 ኣነ ግና ብየሆዋ ኽፍሳህ
ብኣምላኽ ድሕነተይ ከኣ ክሕጐስ እየ .
"19 እቲ ልዑላዊ ጐይታ ዝዀነ የሆዋ ሓይለይ እዩ ,"
"ንሱ ንኣእጋረይ ከም ናይ እራብ ይገብረን ,"
ኣብ በረኽቲ እውን የርግጸኒ .
"ንኣላዪ , ብበገናታተይ ."
14 ሒራም ንጉስ ጢሮስ ድማ ንዳዊት ቤት ኪሃንጹሉ ልኡኻትን ኣዕጫው ቄድሮስን ነደቕትን ጸረብትን ሰደደሉ . 2 ዳዊት ከኣ  እቲ ንግስናኡ ምእንቲ ህዝቡ እስራኤል ተባሂሉ ኣዝዩ ልዕል ኢሉ ነበረ እሞ  የሆዋ ኣብ ልዕሊ እስራኤል ንጉስ ገይሩ ኸም ዘጽንዖ ፈለጠ .
"3 ዳዊት ድማ ኣብ የሩሳሌም ተወሰኽቲ ኣንስቲ ኣእተወ , ዳዊት ከኣ ተወሰኽቲ ኣወዳትን ኣዋልድን ወለደ . 4 ስማት እቶም ኣብ የሩሳሌም እተወልዱሉ ደቂ እዚ እዩ ፦ ሻሙዓን ሾባብን ናታንን ሰሎሞንን 5 ይብሓርን ኤሊሹዓን ኤልፈለጥን 6 ኖጋን ነፈግን ያፊዓን 7 ኤሊሻማዕን በዔልያዳን ኤሊፈለጥን ."
"8 ፍልስጥኤማውያን ድማ  ዳዊት ኣብ ልዕሊ ዅሉ እስራኤል ኪነግስ ከም እተቐብአ ምስ ሰምዑ  ኵሎም ፍልስጥኤማውያን ንዳዊት ኪደልይዎ ደየቡ . ዳዊት ብዛዕባ እዚ ምስ ሰምዐ  ኪጻረሮም ወጸ . 9 ፍልስጥኤማውያን ከኣ ናብ ስንጭሮ ረፋይም ኣትዮም ይወርሩ ነበሩ . 10 ዳዊት ድማ ንኣምላኽ  “ ኣንጻር ፍልስጥኤማውያንዶ ኽድይብ ? ንዓታቶምከ ኣብ ኢደይዶ ኽትህበኒ ኢኻ ? ” ኢሉ ሓተቶ . የሆዋ ኸኣ ንዳዊት  “ ደይብ  ንዓታቶም እውን ብርግጽ ኣብ ኢድካ ኽህበካ እየ ” በሎ . 11 ዳዊት ድማ ናብ በዓል-ጰራጺም ደየበ , ኣብኣ ኸኣ ወቕዖም . ሽዑ  ዳዊት  “ ከምቲ ማያት ዚፍንጥስ  እቲ ናይ ሓቂ ኣምላኽ ንጸላእተይ ፈንጠሶም ” በለ . ስለዚ እያ እታ ቦታ እቲኣ በዓል-ጰራጺም እተሰምየት . 12 ፍልስጥኤማውያን ድማ ኣማልኽቶም ኣብኡ ሓደጉ , ዳዊት ምስ ኣዘዘ ኸኣ  ብሓዊ ኣንደድዎም ."
"13 ፍልስጥኤማውያን ድማ ከም ብሓድሽ ኣብቲ ስንጭሮ ወረሩ . 14 ዳዊት ከኣ ከም ብሓድሽ ንኣምላኽ ሓተቶ , እቲ ናይ ሓቂ ኣምላኽ ድማ  “ ብቐጥታ ደድሕሪኦም ኣይትደይብ . ኣብ ክንዳኡስ  ብድሕሪኦም ዙር እሞ  ብመንጽር እቲ ቘጥቋጣት ባኻ እተዎም . 15 ኣብ ርእሲ እቲ ቘጥቋጣት ባኻ ደሃይ ዚስጕሙ ምስ ሰማዕካ  እቲ ናይ ሓቂ ኣምላኽ ንሰራዊት ፍልስጥኤማውያን ኪወቕዖም ቅድሜኻ ወጺኡ ኣሎ እሞ  ሽዑ ኣጥቅዕ ” በሎ . 16 ዳዊት ከኣ ከምቲ እቲ ናይ ሓቂ ኣምላኽ ዝኣዘዞ ገበረ , ንሰራዊት ፍልስጥኤማውያን ድማ ካብ ጊብዖን ክሳብ ጌዘር ወቕዖም . 17 ዝና ዳዊት ከኣ ኣብ ኵለን ሃገራት ተዘርግሐ , የሆዋ ድማ  ኵሎም ኣህዛብ ብእኡ ኸም ዚርዕዱ ገበረ ."
9 ኣብ ኣእዛነይ ከኣ ዓው ብዝበለ ድምጺ  “ ነቶም ነዛ ኸተማ ዚቐጽዑ  ነፍሲ ወከፍ ዜጥፍእ ኣጽዋሩ ኣብ ኢዱ ሒዙ ኺመጽእ  ጸውዓዮም ! ” ኢሉ ጨደረ .
"2 ሽዱሽተ ሰብኡት  ነፍሲ ወከፍ ዚሕምሽሽ ኣጽዋሩ ኣብ ኢዱ ሒዙ  ካብ ኣንፈት እቲ ናብ ሰሜን ገጹ ዘሎ ላዕለዋይ ኣፍ ደገ ኺመጹ ረኣኹ , በፍታ እተኸድነ  ናይ ጸሓፊ ቐርኒ ቐለም እውን ኣብ ማዕጥቖኡ ዘለዎ ሓደ ሰብኣይ ድማ ኣብ መንጎኦም ነበረ , ኣትዮም ከኣ ኣብ ጥቓ እቲ መሰውኢ ነሓሲ ቘሙ ."
"3 ሽዑ  ክብሪ ኣምላኽ እስራኤል ካብቲ ዝዓረፎ  ካብ ልዕሊ ኪሩቤል ተላዒሉ ናብ ድርኵዂት እቲ ኣፍ ደገ ቤት ከደ , ንሱ ኸኣ ነቲ በፍታ እተኸድነ  ኣብ ማዕጥቖኡ ናይ ጸሓፊ ቐርኒ ቐለም ዘለዎ ሰብኣይ ጸውዖ . 4 የሆዋ ኸኣ  “ በታ ኸተማ ሕለፍ  ብየሩሳሌም ሕለፍ , ኣብ ግምባር እቶም በቲ ኣብታ ኸተማ ዚግበር ዘሎ ዅሉ ፍንፉን ነገራት እህህ ዚብሉን ዚግዕሩን ሰባት ምልክት ግበር ” በሎ ."
"5 ነቶም ካልኦት ድማ እናሰማዕኩ ኸምዚ በሎም ፦ “ ደድሕሪኡ በታ ኸተማ ሓሊፍኩም ውቕዑ . ዓይንኹም ኣይትደንግጽ , ኣይትራሕርሑ እውን . 6 ኣረጊትን ጐበዝን ድንግልን ቈልዓን ጠሪስኩም ቅተሉ . ምልክት ናብ ዘለዎ ሰብ ግና ኣይትቕረቡ . ካብ መቕደሰይ ጀምሩ . ” ስለዚ  በቶም ኣብ ቅድሚ እታ ቤት ዝነበሩ ዓበይቲ ጀመሩ . 7 ንሱ ኸኣ  “ ነታ ቤት ኣርክስዋ  ነቲ ኣጸዳት እውን ብቕቱላት ምልእዎ . ኪዱ ! ” በሎም . ወጺኦም ከኣ ኣብታ ኸተማ ንሰባት ወቕዑ ."
"8 ኪወቕዕዎም ከለዉ ድማ  ኣነ በይነይ ተረፍኩ , ብገጸይ ወዲቐ ኸኣ  “ ኣየ  ኣታ ልዑላዊ ጐይታ ዝዀንካ የሆዋ ! ነድርኻ ኣብ የሩሳሌም ክትክዑ ኸለኻስ  ንዅሎም እቶም ተረፍ እስራኤልዶ ኸተጥፍኦም ኢኻ ? ” ኢለ ጨራሕኩ ."
"9 ንሱ ድማ ከምዚ በለኒ ፦ “ ስሕተት ቤት እስራኤልን ይሁዳን ኣዝዩ  ኣዝዩ ዓብዪ እዩ . እታ ምድሪ ብምፍሳስ ደም መሊኣ ኣላ , እታ ኸተማ ኸኣ ብብልሽውና መሊኣ ኣላ . ንሳቶምሲ  ‘ የሆዋ ነዛ ምድሪ ሓዲግዋ እዩ , የሆዋ ኣይርእን እዩ ’ ይብሉ ኣለዉ . 10 ኣነ ግና  ዓይነይ ኣይክትድንግጽን እያ , ኣነ እውን ኣይክርሕርሕን እየ . ሳዕቤናት መገዶም ኣብ ርእሶም ከምጽኣሎም እየ . ”"
11 ሽዑ  እቲ በፍታ እተኸድነ  ኣብ ማዕጥቖኡ እውን ቀርኒ ቐለም ዘለዎ ሰብኣይ  “ ከምቲ ዝኣዘዝካኒ ገይረ ” ኢሉ ቓል ሒዙ ተመልሰ .
28 ዳዊት ድማ ንዅሎም መሳፍንቲ እስራኤል  ንመሳፍንቲ ነገዳትን ንኣሕሉቕ እቶም ንንጉስ ዜገልግሉ ኽፍልታትን ንኣሕሉቕ ሽሕን ንኣሕሉቕ ሚእትን ንኣሕሉቕ እቲ ናይ ንጉስን ናይ ደቁን ኵሉ ጥሪትን ማልን  ምስ ኣገልገልቲ ቤተ መንግስትን ኵሎም ክኢላታትን ጀጋኑን ኣብ የሩሳሌም ኣከቦም . 2 ሽዑ  ንጉስ ዳዊት ብኣእጋሩ ደው ኢሉ ኸምዚ በለ ፦
"“ ኣቱም ኣሕዋተይን ህዝበይን  ስምዑኒ . ኣነ ድኳ እግሪ ኣምላኽና ኽትከውን  ንታቦት ኪዳን የሆዋ መዕረፊት ቤት ክሃንጽ ትምኒት ልበይ እዩ ነይሩ , ክሃንጽ እውን ተዳልየ ነይረ . 3 እቲ ናይ ሓቂ ኣምላኽ ግና  ‘ ንስኻ ናይ ውግእ ሰብ ኢኻ  ብዙሕ ደም እውን ኣፍሲስካ ኢኻ እሞ  ንስመይ ቤት ኣይክትሃንጽን ኢኻ ’ ኢሉኒ . 4 ግናኸ  ይሁዳ መራሒ ኪኸውን  ካብ ቤት ይሁዳ ኸኣ ቤት ኣቦይ ሓርዩ እዩ , ካብ ደቂ ኣቦይ ድማ  ኣብ ልዕሊ ዅሉ እስራኤል ኬንግሰኒ  ንዓይ እዩ ሰሚሩኒ እሞ  የሆዋ ኣምላኽ እስራኤል ንዓይ ኣብ ልዕሊ እስራኤል ንዘለኣለም ክነግስ ካብ ኵሎም ቤት ኣቦይ ሓርዩኒ እዩ . 5 ካብ ኵሎም ደቀይ ከኣ  —የሆዋስ ብዙሓት ደቂ ሂቡኒ እዩ እሞ  —ንወደይ ሰሎሞን ኣብ ዝፋን ንግስና የሆዋ  ኣብ ልዕሊ እስራኤል ኪቕመጥ ሓርይዎ እዩ ."
6 “ ከምዚ ድማ በለኒ ፦ ‘ ወድኻ ሰሎሞን ወደይ ኪኸውን ሓርየዮ እየ  ኣነ እውን ኣቦኡ ክኸውን እየ እሞ  ንሱ እዩ ቤተይን ኣጸዳተይን ዚሃንጸለይ . 7 ንሱ ኸምቲ ሕጂ ዚገብሮ ዘሎ ትእዛዛተይን ፍርድታተይን ብጽኑዕ እንተ ሓልዩ  ንግስናኡ ንዘለኣለም ከጽንዖ እየ . ’ 8 እምበኣር  ኣብ ቅድሚ ኣዒንቲ ዅሉ እስራኤልን ጉባኤ የሆዋን ኣብ ኣእዛን ኣምላኽናን እብል ኣለኹ ፦ ነዛ ጽብቕቲ ምድሪ ምእንቲ ኽትርስተይዋን ብድሕሬኹም ንደቅኹም ንሓዋሩ ምእንቲ ኸተረስትይዋን  ንዅሉ ትእዛዛት የሆዋ ኣምላኽኩም ተጠንቂቕኩም ሓልውዎን ድለይዎን .
"9 “ ኣታ ወደይ ሰሎሞን ድማ  ንኣምላኽ ኣቦኻ ፍለጦ  ብምሉእ ልብን ብሕጉስ ነፍስን ኣገልግሎ , የሆዋስ ንዅሉ ልቢ ይምርምሮ  ንዅሉ ዝንባለ ሓሳባት እውን የስተውዕሎ እዩ . እንተ ደሊኻዮ  ኪርከበልካ እዩ , እንተ ሓዲግካዮ ግና  ንዘለኣለም ኪድርብየካ እዩ . 10 ሕጂ ኸኣ ርአ  የሆዋስ መቕደሱ እትኸውን ቤት ክትሃንጽ ሓርዩካ ኣሎ . ትባዕን ስራሕን . ”"
"11 ዳዊት ድማ ንወዱ ሰሎሞን  ንድፊ እቲ ገበላን ኣባይቱን መኽዘናቱን ደርብታቱን ውሽጣዊ ኽፍልታቱን ቤት መኽደን መተዓረቕን ሃቦ . 12 ንኣጸዳት ቤት የሆዋን ንዅለን እተን ኣብ ዙርያ ዚዀና መመገቢ ኽፍልታትን ንዅሉ መዛግብቲ ቤት እቲ ናይ ሓቂ ኣምላኽን ንመዛግብቲ እቲ እተቐደሰ ነገራትን ኪኸውን ብመሪሕነት መንፈስ እተመሓላለፈሉ ዅሉ ንድፊ ሃቦ , 13 ንኽፍልታት ካህናትን ሌዋውያንን ንዕዮ ኣገልግሎት ቤት የሆዋን ንዅሉ ኣቕሑ ኣገልግሎት ቤት የሆዋን ዚምልከት እውን ሃቦ , 14 ሚዛን ወርቂ  ማለት ወርቂ እቲ ዅሉ ኣቕሑ እተፈላለየ ኣገልግሎትን ሚዛን እቲ ዅሉ ኣቕሑ ብሩርን ንእተፈላለየ ኣገልግሎት ዚኸውን ኵሉ ኣቕሑን እውን መደበሉ , 15 ሚዛን እቲ ቐወምቲ ቐንዴል ወርቅን ናቱ ቐነዲል ወርቅን ሚዛን እተፈላለየ ቐወምቲ ቐነዲልን ቀነዲሉን ሚዛን ቀወምቲ ቐነዲል ብሩርን  ናይቲ ቐወምቲ ቐነዲልን ቀነዲሉን ከከም ኣገልግሎቱ እውን መደበሉ , 16 ሚዛን እቲ ንሰደቓታት እተደራረበ እንጌራ ዚኸውን ወርቂ  ነንሰደቓ  ከምኡ ድ"
20 ዳዊት ከኣ ንወዱ ሰሎሞን ከምዚ በሎ ፦ “ ትባዕን በርትዕን ስራሕን . የሆዋ ኣምላኽ  እቲ ኣምላኸይ ምሳኻ እዩ እሞ  ኣይትፍራህ  ኣይትሸበር እውን . ኵሉ እቲ ንኣገልግሎት ቤት የሆዋ ዚኸውን ዕዮ ኽሳዕ ዚውዳእ ምሳኻ ኪኸውን እዩ እምበር  ኣይኪጥንጥነካን  ኣይኪሓድገካን እውን እዩ . 21 እቶም ንዅሉ ኣገልግሎት ቤት እቲ ናይ ሓቂ ኣምላኽ ዚዀኑ ኽፍልታት ካህናትን ሌዋውያንን ድማ እነዉ . ኵሉ ዓይነት ኣገልግሎት ኪፍጽሙ ዚኽእሉ ብፍታው ዚዓይዩ ኽኢላታት ዓየይትን ኵሉ ትእዛዛትካ ዚፍጽሙ መሳፍንትን ኵሎም ህዝብን ኣለዉኻ . ”
"21 ከምዚ ዚብል ቃል የሆዋ ኸም ብሓድሽ መጸኒ ፦ 2 “ ኣታ ወዲ ሰብ  ገጽካ ናብ የሩሳሌም ኣቢልካ ምለስ , ኣንጻር እቲ ቕዱስ ቦታታት ኣውጅ , ኣንጻር ምድሪ እስራኤል እውን ተነበ . 3 ንምድሪ እስራኤል ከምዚ በላ ፦ ‘ የሆዋ ኸምዚ ይብል ፦ “ እነኹ ኣንጻርኪ እየ , ሰይፈይ ድማ ካብ ሰገባኣ ኽመልሓ  ካባኺ ኸኣ ጻድቕን እኩይን ክቘርጽ እየ . 4 ጻድቕን እኩይን ካባኺ ስለ ዝቘርጽ  ሰይፈይ ኣብ ልዕሊ ዅሉ እቲ ኻብ ደቡብ ክሳብ ሰሜን ዘሎ ስጋ ምእንቲ ኽትከውን  ካብ ሰገባኣ ኽትምላሕ እያ . 5 ኵሎም ሰባት ድማ ኣነ የሆዋ ሰይፈይ ካብ ሰገባኣ ኸም ዝመላሕኩ ኺፈልጡ እዮም . ኣይክትምለስን እውን እያ . ” ’"
"6 “ ኣታ ወዲ ሰብ  ራዕራዕ እናበልካ እህህ በል , እወ  ኣብ ቅድሚኦም ኣምሪርካ እህህ በል . 7 ‘ ስለምንታይ ኢኻ እህህ እትብል ዘለኻ ? ’ እንተ ኢሎምኻ ኸኣ  ‘ ብሰሪ ወረ ’ በሎም . እዝስ ብርግጽ ኪመጽእ  ኵሉ ልቢ ድማ ብፍርሂ ኺመክኽ  ኵሉ ኢድ ከኣ ኪለምስ  ኵሉ መንፈስ ድማ ኪጕሂ  ኵሉ ብርኪ እውን ማይ ኪፈስሶ እዩ . ‘ እንሆ  ብርግጽ ኪመጽእ እዩ , ኪኸውን ከኣ እዩ ’ ይብል እቲ ልዑላዊ ጐይታ ዝዀነ የሆዋ . ”"
"8 ከምዚ ዚብል ቃል የሆዋ ኸም ብሓድሽ መጸኒ ፦ 9 “ ኣታ ወዲ ሰብ  ከምዚ ኢልካ ተነበ ፦ ‘ የሆዋ ኸምዚ ይብል ፦ “ ‘ ሰይፊ ! ሰይፊ ተሳሒላን ተወልዊላን ኣላ . 10 ብዙሕ ምእንቲ ኽትሓርድ ተሳሒላ ኣላ , ከም በርቂ ማሕማሕ ክትብል ተወልዊላ ኣላ ’ በል . ” ’ ”"
“ እሞኸ ኽንሕጐስዶ ኣይግባእን ? ”
“ ‘ ከምቲ ንዅሉ ኦም እትገብሮስ  ንዘንጊ ወደይ ክትንዕቆ ድያ ?
11 “ ‘ ክትውልወልን ብኢድ ክትተሓዝንሲ ኽትውሃብ እያ . እዛ ሰይፊ እዚኣ ኣብ ኢድ ቀታሊ ምእንቲ ኽትውሃብ  ተሳሒላን ተወልዊላን ኣላ .
"12 “ ‘ ኣታ ወዲ ሰብ  ኣንጻር ህዝበይ መጺኣ  ኣንጻር ኵሎም ሹማምንቲ እስራኤል እውን እያ እሞ  ኣእውን ዋይዋይ በልን . እዚኣቶም ምስ ህዝበይ ግዳያት እታ ሰይፊ ኪዀኑ እዮም . ስለዚ  ብጓሂ ሰለፍካ ውቓዕ . 13 መርመራስ ተገይሩ ኣሎ , እታ ሰይፊ ነቲ ዘንጊ እንተ ንዒቓቶ ደኣ እንታይ እዩ ዚኸውን ? ንሱ ኣይኪህሉን እዩ ’ ይብል እቲ ልዑላዊ ጐይታ ዝዀነ የሆዋ ."
"14 “ ኣታ ወዲ ሰብ  ተነበ  ብኣእዳውካ ድማ ኣጣቕዕ  ‘ ሰይፊ ! ’ ኢልካ ድማ ሰለስተ ሳዕ ድገም . ንሳ ሰይፊ እቶም ቅቱላት ግዳያት  እታ እትኸብቦም ሰይፊ ዓብዪ ማሕረዲ እያ . 15 ልቦም ብፍርሂ ኺመክኽ  ብዙሓት ከኣ ኣብ ኣፍ ደገታት ከተማኦም ኪወድቁ እዮም , ብሰይፊ ማሕረዲ ኸምጽእ እየ . እወ  ከም በርቂ ማሕማሕ ትብል ኣላ , ንማሕረዲ እውን ተወልዊላ ኣላ ! 16 ናብ የማን ቍረጽ ! ናብ ጸጋም ወስ ኣብል ! ስሕለትካ ናብ ዘበሎ ኺድ ! 17 ኣነ ድማ ብኣእዳወይ ከጣቕዕ  ሃና ነድረይ እውን ከውጽእ እየ . ኣነ የሆዋ ተዛሪበ ኣለኹ . ”"
"18 ከምዚ ዚብል ቃል የሆዋ ድማ ከም ብሓድሽ መጸኒ ፦ 19 “ ኣታ ወዲ ሰብ  ነቲ ሰይፊ ንጉስ ባቢሎን እትመጸሉ ኽልተ መገዲ ዚሕብር ምልክት ግበር . ክልቲኡ ኻብ ሓደ ሃገር ኪወጽእ እዩ , ኣብቲ እቲ መገዲ ናብ ክልተ ኸተማ ዚጭንፍረሉ ኸኣ መፈለጥታ ግበር . 20 እታ ሰይፊ ናብ ራባ ናይ ዓሞናውያን እትመጸሉ ሓደ መገዲ ግበር , ናብ እተዓርደት የሩሳሌም  ናብ ይሁዳ እትመጸሉ ድማ ካልእ መገዲ ግበር . 21 ንጉስ ባቢሎንሲ ኣብታ እቲ ኽልተ መገዲ ዚጭንፍረላ ቓራና መገዲ  ኪጥንቍል ደው ይብል እዩ . ፍላጻታቱ ይነኑ , ንጣኦታቱ ይሓትት , ጸላም ከብዲ እውን ይምርምር እዩ . 22 ኣብ የማነይቲ ኢዱ ዘሎ ጥንቈላ  መፍረስ መካበብያ ንምድላው  ንማሕረዲ ትእዛዝ ንምሃብ  ጭድርታ ውግእ ንምድሃይ  መፍረስ መካበብያ ኣንጻር ኣፍ ደገታት ንምድላው  ዕርዲ ኸበባ ንምዅማር  መንደቕ ከበባ ንምህናጽ  ናብ የሩሳሌም የመልክት ኣሎ . 23 ኣብ ኣዒንቲ እቶም ማሕላ ዝመሓሉሎም ግና  ናይ ሓሶት ጥንቈላ ኺመስል እዩ . ንሱ ግና በደ"
24 “ ስለዚ  እቲ ልዑላዊ ጐይታ ዝዀነ የሆዋ ኸምዚ ይብል ፦ ‘ ኣበሳኹም ብምቕላዕን ሓጢኣትኩም ብዅሉ ግብርኹም ብምርኣይን  በደልኩም ኣዘኪርኩም ኢኹም . ሕጂ ድማ ስለ እተዘከርኩም  ብሓይሊ ኽትውሰዱ ኢኹም . ’
"25 “ ግናኸ  ኣታ ብኸቢድ ዝቘሰልካ እኩይ ሹም እስራኤል  መዓልትኻ  ግዜ እታ ናይ መወዳእታ መቕጻዕትኻ መጺኣ ኣላ . 26 እቲ ልዑላዊ ጐይታ ዝዀነ የሆዋ ኸምዚ ይብል ፦ ‘ መጠምጠምያ ቐንጥጥ , ዘውዲ ኣውጽእ . እዝስ ከምዚ ዘለዎ ኣይኪቕጽልን እዩ . ንትሑት ልዕል ኣብል , ንልዑል ከኣ ኣትሕት . 27 ጥፍኣት  ጥፍኣት  ጥፍኣት ከምጽኣላ እየ . እቲ ሕጋዊ መሰል ዘለዎ ኽሳዕ ዚመጽእ ድማ  ናይ ሓደ እኳ ኣይክትከውንን እያ , ኣነ እውን ንዕኡ ኽህቦ እየ . ’"
"28 “ ኣታ ወዲ ሰብ  ‘ እቲ ልዑላዊ ጐይታ ዝዀነ የሆዋ ብዛዕባ ዓሞናውያንን ብዛዕባ ጸርፎምን ከምዚ ይብል ’ ኢልካ ተነበ . ከምዚ በል ፦ ‘ ሰይፊ ! ሰይፊ ንማሕረዲ ተመሊሓ ኣላ , ክትውሕጥን ከም በርቂ ማሕማሕ ክትብልን ተወልዊላ ኣላ . 29 ብዛዕባኻ ናይ ሓሶት ራእያትን ናይ ሓሶት ጥንቈላን እኳ እንተሎ  ኣብ ልዕሊ እቶም ቅቱላት  ኣብ ልዕሊ እቶም መዓልቶም  ግዜ ናይ መወዳእታ መቕጻዕቶም ዝመጸቶም እኩያት ክትድርበ ኢኻ . 30 ናብ ሰገባኣ ምለሳ . ኣብታ እተፈጠርካላ ቦታ  ኣብ ምድሪ መበቈልካ ኽፈርደካ እየ . 31 ቍጥዓይ ኣብ ልዕሌኻ ክኽዑ እየ . ሓዊ ነድረይ ኡፍ ክብለልካ  ኣብ ኢድ እቶም ኢደ ጥበበኛታት ጥፍኣት ዝዀኑ ሕሱማት ሰባት ድማ ኣሕሊፈ ኽህበካ እየ . 32 ንሓዊ ዚኸውን ነዳዲ ኽትከውን ኢኻ , ደምካ ኣብታ ምድሪ ኺፈስስ እዩ , ኣነ የሆዋ ተዛሪበ ኣለኹ እሞ  ደጊም ኣይክትዝከርን ኢኻ . ’ ”"
"35 ከምዚ ዚብል ቃል የሆዋ ኸም ብሓድሽ መጸኒ ፦ 2 “ ኣታ ወዲ ሰብ  ገጽካ ናብ ኣኽራን ሰዒር ኣብል እሞ ኣንጻሩ ተነበ . 3 ከምዚ እውን በሎ ፦ ‘ እቲ ልዑላዊ ጐይታ ዝዀነ የሆዋ ኸምዚ ይብል ፦ “ ኣታ ኣኽራን ሰዒር  እንሆ  ኣንጻርካ እየ , ኢደይ ከኣ ኣብ ልዕሌኻ ኽዝርግሕ  ባድም ድማ ክገብረካ እየ . 4 ንኸተማታትካ ዑናታት ክገብረን  ንስኻ እውን ባድም ክትከውን ኢኻ , ኣነ የሆዋ ምዃነይ ከኣ ክትፈልጥ ኢኻ . 5 ከመይሲ  ዘየቋርጽ ጽልኢ ነይሩካ እዩ , ንእስራኤላውያን ድማ ብግዜ መዓቶም  ብግዜ ናይ መወዳእታ መቕጻዕቶም ንሰይፊ ኣሕሊፍካ ሂብካዮም ኢኻ . ” ’"
"6 “ ‘ ስለዚ  ከምቲ ኣነ ህያው ዝዀንኩ ’ ይብል እቲ ልዑላዊ ጐይታ ዝዀነ የሆዋ  ‘ ንምፍሳስ ደም ከዳልወካ እየ , ምፍሳስ ደም ከኣ ኪስዕበካ እዩ . ደም ስለ ዝጸላእካ  ምፍሳስ ደም ኪስዕበካ እዩ . 7 ንኣኽራን ሰዒር ባድም ክገብሮ  ብእኡ ዚሓልፍን ዚምለስን ዘበለ ድማ ካብኡ ኽምንቍስ እየ . 8 ንኣኽራኑ ኸኣ ብቕቱላት ክመልኦ እየ , እቶም ብሰይፊ እተቐትሉ ድማ ኣብ ኵርባታትካን ኣብ ስንጭሮታትካን ኣብ ኵሉ ወሓይዝካን ኪወድቁ እዮም . 9 ንሓዋሩ ኸባድመካ እየ , ከተማታትካ ድማ ነበርቲ ኣይኪህልወንን እዩ , ኣነ የሆዋ ምዃነይ ከኣ ክትፈልጡ ኢኹም . ’"
"10 “ የሆዋ ኣብኡ ኸሎስ  ‘ እዞም ክልተ ኣህዛብ እዚኦምን እዘን ክልተ ሃገራት እዚአንን ናተይ ኪዀኑ እዮም  ንኽልቲኦም ከኣ ክንርስተዮም ኢና ’ ስለ ዝበልካ  11 ‘ ስለዚ  ከምቲ ኣነ ህያው ዝዀንኩ ’ ይብል እቲ ልዑላዊ ጐይታ ዝዀነ የሆዋ  ‘ ኣነ ኸምቲ ጸሊእካዮም ብቝጥዓን ብቕንእን ዝገበርካዮ ነገር  ከምኡ ኽገብረካ እየ , ምስ ፈረድኩኻ ድማ  ኣባታቶም ርእሰይ ከፍልጥ እየ . 12 ሽዑ  ኵሉ እቲ  “ ባዲሞም  ክንውሕጦም ከኣ ተዋሂቦምና እዮም ” ኢልካ ብዛዕባ ኣኽራን እስራኤል እተዛረብካዮ ንዕቀት  ኣነ የሆዋ ኸም ዝሰማዕክዎ ኽትፈልጥ ኢኻ . 13 ብትዕቢት እውን ኣንጻረይ ተዛሪብካ  ኣንጻረይ እውን ቃላትካ ኣብዚሕካ ኢኻ . ኵሉ ሰሚዐዮ ኣለኹ . ’"
"14 “ እቲ ልዑላዊ ጐይታ ዝዀነ የሆዋ ኸምዚ ይብል ፦ ‘ ምስ ኣባደምኩኻ  ብዘላ ምድሪ ኽትሕጐስ እያ . 15 ከምቲ ርስቲ ቤት እስራኤል ምስ ባደመት እተሓጐስካ  ኣነ ኸምኡ ኽገብረካ እየ . ኣታ ኣኽራን ሰዒር  እወ  ኵልኻ ኤዶም  ክትባድም ኢኻ , ኣነ የሆዋ ምዃነይ ከኣ ኪፈልጡ እዮም . ’ ”"
"3 ናእሚ ሓማታ ድማ ከምዚ በለታ ፦ “ ጓለየ  ጽቡቕ ምእንቲ ኪዀነልክስ  መዕረፊ ኽደልየልኪዶ ኣይግብኣንን እዩ ? 2 እቲ ምስተን ኣግራዱ ዝነበርኪ ቦኣዝ ዘመድና ደይኰነን ? ንሱ ሎሚ ለይቲ  ስገም ኣብ ዓውዲ የዝሩ ኣሎ . 3 ተሓጸብን ቅዱይ ዘይቲ ተለኸይን እሞ  ጽቡቕ ተኸዲንኪ ናብቲ ዓውዲ ውረዲ . በሊዑን ሰትዩን ክሳዕ ዚውድእ ግና  እቲ ሰብኣይ ኣብኡ ምህላውኪ ኣይፍለጥ . 4 ኪድቅስ ከሎ  ኣበይ ከም ዚድቅስ ፍለጢ , ሽዑ  ብሸነኽ እግሩ ቐሊዕኪ ደቅሲ . ንሱ ኸኣ እትገብርዮ ኽነግረኪ እዩ . ”"
"5 ንሳ ድማ  “ ኵሉ እትብልኒ ኽገብር እየ ” ኢላ መለሰት . 6 ናብ ዓውዲ ወሪዳ ኸኣ  ኵሉ እቲ ሓማታ ኽትገብሮ ዝኣዘዘታ ገበረት . 7 ቦኣዝ ድማ በሊዑን ሰትዩን ልቡ ተሓጐሰ . ኣብ ጸግዒ ቕሚጦ ኸኣ ኪድቅስ ከደ . ድሕርዚ  ሰላሕ ኢላ መጺኣ  ብሸነኽ እግሩ ቐሊዓ ደቀሰት . 8 ፍርቂ ለይቲ ምስ ኰነ  እቲ ሰብኣይ ፈጥፈጥ በለ , ድንን ኢሉ ድማ ሰበይቲ ኣብ እግሩ ደቂሳ ረኣየ . 9 ንሱ ኸኣ  “ መን ኢኺ ? ” በለ . ንሳ ድማ  “ ኣነ ሩት ገረድካ እየ . ንስኻ ተበጃዊ ኢኻ እሞ  ክዳንካ ኣብ ልዕሊ ገረድካ ዘርግሕ ” ኢላ መለሰት . 10 ሽዑ  ንሱ  “ ኣቲ ጓለይ  የሆዋ ይባርኽኪ . ደድሕሪ ድኻታት ኰኑ ሃብታማት መንእሰያት ብዘይምስዓብኪ  ካብቲ ቐዳማይሲ ኣብቲ ዳሕራይ ብዝበለጸ ብተኣማንነት ኣፍቂርኪ ኢኺ . 11 ሕጂ ድማ ጓለየ  ኣይትፍርሂ . ኵሉ እዚ ኣብዛ ኸተማ ዘሎ ህዝቢ  ብልጽቲ ሰበይቲ ምዃንኪ ይፈልጥ እዩ እሞ  ኵሉ እቲ ዝበልክዮ ኽገብረልኪ እየ . 12 ኣነ ተበጃዊ ምዃነይ ሓቂ እዩ , ግናኸ  ካ"
"14 ክሳዕ ዚነግህ ድማ ብሸነኽ እግሩ ደቀሰት  ገና ሰብ ንብጻዩ ኼለልየሉ ኣብ ዘይክእለሉ እዋን ከኣ ተንስአት . ንሱ ድማ  “ ሰበይቲ ናብ ዓውዲ ኸም ዝመጸት ኣይፈለጥ ” በለ . 15 “ ነቲ እተኸደንክዮ መደረብታ ኣምጺእኪ ዘርግሕዮ ” እውን በላ . ንሳ ኸኣ ዘርግሓቶ , ንሱ ድማ ሽዱሽተ ስፍሪ ስገም ሰፊሩ  ኣሰከማ , ድሕርዚ  ናብ ከተማ ኣተወ ."
"16 ንሳ ድማ ናብ ሓማታ ኸደት , ንሳ ኸኣ  “ ጓለየ  ከመይ ኰይኑልኪ ? ” በለታ . ንሳ ድማ ኵሉ እቲ ሰብኣይ ዝገበረላ ነገረታ . 17 “ ‘ ናብ ሓማትኪ ጥራይ ኢድኪ ኣይትኺዲ ’ ኢሉ እዚ ሽዱሽተ ስፍሪ ስገም እዚ ሂቡኒ ” ድማ በለታ . 18 ንሳ ኸኣ  “ ጓለየ  እቲ ሰብኣይ ነቲ ነገር ሎሚ ኸይወድኦ ኣይዓርፍን እዩ እሞ  እቲ ነገር ከመይ ከም ዚኸውን ክሳዕ እትፈልጢ ኣብዚ ተቐመጢ ” በለታ ."
"18 ኵሉ ኣኼባ እስራኤላውያን ድማ ኣብ ሺሎ ተኣከበ , እታ ምድሪ ኸኣ ተገዚኣትሎም ነበረት እሞ  ነቲ ድንኳን ምርኻብ ኣብኡ ተኸልዎ . 2 ግናኸ  ካብ እስራኤላውያን ርስቶም ዘይበጽሖም ሸውዓተ ነገዳት ተሪፎም ነበሩ . 3 እያሱ ድማ ንእስራኤላውያን ከምዚ በሎም ፦ “ ነዛ የሆዋ ኣምላኽ ኣቦታትኩም ዝሃበኩም ምድሪ ኼድኩም ንምርስታያ ኽሳዕ መዓስ ኢኹም ዕሽሽ እትብሉ ? 4 ምእንቲ ኽልእኮም  ከካብ ነገድኩም ሰለስተ ሰባት ሃቡኒ , ንሳቶም ከኣ ይኺዱ እሞ  ነታ ምድሪ ዀሊሎም ከከም ርስቶም ይጽሓፉዋ . ናባይ ድማ ይመለሱ . 5 ኣብ መንጎኦም ከኣ ኣብ ሸውዓተ ግደ ይምቀልዋ . ይሁዳ ኣብ ዓዱ ብደቡብ ይኹን  ቤት ዮሴፍ እውን ኣብ ዓዶም ብሰሜን ይኹኑ . 6 ንስኻትኩም ድማ ነታ ምድሪ ኣብ ሸውዓተ ግደ ጽሓፍዋ  ናብዚ ናባይ ከኣ ኣምጽኡለይ , ኣነ ድማ ኣብዚ ኣብ ቅድሚ የሆዋ ኣምላኽና ዕጫ ኸውድቐልኩም እየ . 7 ሌዋውያን ግና  ርስቶም ክህነት የሆዋ እዩ እሞ  ኣብ መንጎኹም ግደ የብሎምን , ጋድን ሮቤልን ፍርቂ ነገድ ምና"
"8 እቶም ሰባት ድማ ኪኸዱ ተዳለዉ , እያሱ ኸኣ ነቶም ነታ ምድሪ ኺጽሕፍዋ ዚኸዱ  “ ኬድኩም ነታ ምድሪ ዀሊልኩም ጽሓፍዋ  ናባይ ድማ ተመለሱ , ኣነ ኸኣ ኣብዚ ኣብ ቅድሚ የሆዋ ኣብ ሺሎ ዕጫ ኸውድቐልኩም እየ ” ኢሉ ኣዘዞም . 9 ሽዑ  እቶም ሰባት ከይዶም በታ ምድሪ ሓለፉ , በብኸተማታት ኣብ ሸውዓተ ግደ ጸሓፍዋ  ኣብ መጽሓፍ እውን መዝገብዋ . ድሕሪኡ  ናብ እያሱ  ናብቲ ኣብ ሺሎ ዝነበረ ሰፈር ተመልሱ . 10 እያሱ ድማ ኣብ ሺሎ ኣብ ቅድሚ የሆዋ ዕጫ ኣውደቐሎም . ኣብኡ ኸኣ እያሱ ነታ ምድሪ ንእስራኤላውያን ከከም ግዲኦም መቐሎም ."
"11 ንነገድ ብንያም ከከም ዓሌቶም ዕጫ ወጸሎም , እቲ ብዕጫ ዝወጸሎም ዓዲ ኸኣ ኣብ መንጎ ደቂ ይሁዳን ኣብ መንጎ ደቂ ዮሴፍን ነበረ . 12 ዶቦም ብሸነኽ ሰሜን ካብ ዮርዳኖስ ጀመረ , እቲ ዶብ ድማ ብሰሜናዊ ዓቐበት ያሪኮ ደዪቡ  ኣብቲ ኸረን ናብ ምዕራብ ደየበ , ናብ በረኻ ቤት-ኣዌን ከኣ ወጸ . 13 ካብኡ ድማ እቲ ዶብ ናብ ሉዝ  ናብ ደቡባዊ ዓቐበት ሉዝ  ንሳ ኸኣ ቤት-ኤል  ሓለፈ , እቲ ዶብ በቲ ኣብ ደቡብ ታሕተዋይ ቤት-ሖሮን ዘሎ ኸረን ኣቢሉ ናብ ዓጣሮት-ኣዳር ወረደ . 14 እቲ ዶብ ድማ ብምዕራባዊ ሸነኽ ተሓንጺጹ  ካብቲ ብደቡብ ኣብ መንጽር ቤት-ሖሮን ዘሎ ኸረን ናብ ደቡብ ዞረ , ኣብታ ኸተማ ይሁዳ ዝዀነት ቂርያት-በዓል  ንሳ ኸኣ ቂርያት-የዓሪም  ኣብቅዐ . ምዕራባዊ ሸነኹ እዚ እዩ ."
"15 እቲ ሸነኽ ደቡብ ድማ ካብ ወሰን ቂርያት-የዓሪም እዩ , እቲ ዶብ ከኣ ናብ ምዕራብ ኣቢሉ ወጸ , ናብ ዓይኒ ማይ ነፍቶኣ ድማ ወጸ . 16 እቲ ዶብ ከኣ ናብ ወሰን እቲ ኣብ መንጽር ስንጭሮ ወዲ ሂኖም  ብሰሜን ስንጭሮ ረፋይም ዘሎ ኸረን ወረደ , ናብ ስንጭሮ ሂኖም  ናብቲ ብደቡብ ዘሎ ዓቐበት ይቡሳውያን  ናብ ዔን-ሮጌል ድማ ወረደ . 17 ናብ ሰሜን ኣቢሉ ናብ ዔን-ሸመሽ ተሓንጸጸ እሞ  ናብቲ ኣብ መንጽር ዓቐበት ኣዱሚም ዘሎ ገሊሎት ወጸ , ናብ እምኒ ቦሃን ወዲ ሮቤል ከኣ ወረደ . 18 ናብቲ ኣብ መንጽር ዓራባ ዘሎ ሰሜናዊ ዓቐበት ሓሊፉ ድማ  ናብ ዓራባ ወረደ . 19 እቲ ዶብ ከኣ ብሰሜናዊ ዓቐበት ቤት-ሖግላ ሓለፈ , እቲ ዶብ ድማ ኣብ ሰሜናዊ ልሳን ባሕሪ ጨው  ኣብ ደቡባዊ ጫፍ ዮርዳኖስ ኣብቅዐ . እቲ ደቡባዊ ዶብ እዚ እዩ . 20 ብምብራቓዊ ሸነኹ ኸኣ ዶቡ ዮርዳኖስ ነበረ . ርስቲ ደቂ ብንያም ከከም ዓሌቶም  ብዙርያ ዘሎ ዶቡ እዚ እዩ ."
21 ከተማታት ብንያም በብዓሌቶም እዚኣተን ነበራ ፦ ያሪኮ  ቤት-ሖግላ  ኤሜቅ-ቀጺጽ  22 ቤት-ዓራባ  ጸማራዪም  ቤት-ኤል  23 ዓዊም  ጳራ  ዖፍራ  24 ኬፋር-ዓሞናይ  ዖፍኒ  ጌባዕ—12 ኸተማን ሰፈራተንን .
25 ጊብዖን  ራማ  ብኤሮት  26 ሚጽጰ  ከፊራ  ሞጻን  27 ሬቀም  ዪርጰኤል  ታርኣላ  28 ጼላዕ  ሃ-ኤሌፍ  ይቡሲ  ንሳ ድማ የሩሳሌም  ጊብዓ—14 ኸተማን ሰፈራተንን .
ርስቲ ደቂ ብንያም በብዓሌቶም እዚ እዩ .
"6 ሽዑ  ንጉስ ዳርዮስ ትእዛዝ ሃበ , ኣብታ ኣብ ባቢሎን መዛግብቲ ተነቢርዋ ዝነበረ ቤተ መዛግብቲ ኸኣ መርመሩ . 2 ኣብታ ኣብ ኣውራጃ ሜዶን ዘላ ኣሕመታ እታ ዕርዲ ኸተማ ድማ ጥቕልልቲ መጽሓፍ ተረኽበት , ኣብኣ እውን እዚ ዚስዕብ መዘከርታ ተጻሒፉ ነበረ ፦"
"3 “ ኣብ ቀዳመይቲ ዓመት ንጉስ ቂሮስ  ንጉስ ቂሮስ ብዛዕባ እታ ኣብ የሩሳሌም ዘላ ቤት ኣምላኽ እዚ ትእዛዝ እዚ ኣውጽአ ፦ ‘ ኣብኣ መስዋእቲ ምእንቲ ኬቕርቡ  እታ ቤት ዳግም ትተሃነጽ  መሰረታታ ኸኣ ብጽኑዕ ይሰረት , ቍመታ ድማ 60 እመት  ግፍሓ ኸኣ 60 እመት ኰይኑ  4 ናብ ቦታኡ ብዚንከባለል ሰለስተ መስርዕ ዓበይቲ ኣእማንን ብሓደ መስርዕ ኣዕጫውን ይኹን . እቲ ንወጻኢታት ዜድሊ ድማ ካብ ቤት ንጉስ ይከፈል . 5 እቲ ነቡካድነጻር ካብታ ኣብ የሩሳሌም ዘላ ቤተ መቕደስ ወሲዱ ናብ ባቢሎን ዘምጽኦ ናይ ቤት ኣምላኽ ኣቕሑ ወርቅን ብሩርን ከኣ  ኣብታ ኣብ የሩሳሌም ዘላ ቤተ መቕደስ ኣብ ቦታኡ ምእንቲ ኪቕመጥን ኣብ ቤት ኣምላኽ ምእንቲ ኺንበርን  ይመለስ . ’"
6 “ እምበኣር  ታትናይ እቲ ሹም ስግር እቲ ፈለግን ሼታር-ቦዝናይን ብጾትኩምን  እቶም ንኡሳን ሹማምንቲ ስግር እቲ ፈለግ  ካብኡ ርሓቑ . 7 ንዕዮ ቤት ኣምላኽ ዕንቅፋት ኣይትኹኑ . እቲ ሹም ኣይሁድን እቶም ዓበይቲ ኣይሁድን ነታ ቤት ኣምላኽ እቲኣ ኣብቲ ናይ ቀደም ቦታኣ ዳግም ይህነጽዋ . 8 ብተወሳኺ  እቶም ዓበይቲ ኣይሁድ ነታ ቤት ኣምላኽ እቲኣ ዳግም ምእንቲ ኺሃንጹ  ንስኻትኩም ክትገብሩሎም ብዛዕባ ዚግባእ ነገር እዚ ትእዛዝ አውጽእ ኣለኹ ፦ ብዘይምቍራጽ ምእንቲ ኪቕጽሉ  ካብ መዝገብ ንጉስ  ካብቲ ኻብ ስግር እቲ ፈለግ ዚእከብ ግብሪ  ነዞም ሰባት እዚኦም እቲ ንወጻኢታት ዜድሊ ብቕልጡፍ ይወሃቦም . 9 ዜድልዮም ዘበለ ኸኣ  ነቲ ኣምላኽ ሰማይ ዚሓርር መስዋእቲ ዚዀኑ ዝራብዓትን ደዓውልን ገንሸላትን  ከምኡ ድማ ስርናይን ጨውን ወይንን ዘይትን  ከምቲ እቶም ኣብ የሩሳሌም ዘለዉ ኻህናት ዚብልዎ ተገይሩ  መዓልቲ መዓልቲ ይወሃቦም . 10 በዚ ኸምዚ  ነቲ ኣምላኽ ሰማያት ባህ ዜብል መስዋእቲ ኬቕርቡ  ምእንቲ ህ
"13 ሽዑ  ታትናይ እቲ ሹም ስግር እቲ ፈለግን ሼታር-ቦዝናይን ብጾቶምን  ኵሉ እቲ ንጉስ ዳርዮስ ዝኣዘዞ ብቕልጡፍ ገበሩ . 14 እቶም ዓበይቲ ኣይሁድ ከኣ ብትንቢት ነብዪ ሃጌን ዘካርያስ ወዲ ወዱ ንዒዶን እናተደፋፍኡ ይሃንጹን የስልጡን ነበሩ , ብትእዛዝ ኣምላኽ እስራኤልን ብትእዛዝ ቂሮስን ዳርዮስን ኣርታሕሻስታ ንጉስ ፋርስን ድማ ሃኒጾም ወድኡ . 15 እታ ቤት ከኣ ኣብ ሳልሰይቲ መዓልቲ ወርሒ ኣዳር  ኣብ ሻድሸይቲ ዓመት ንግስና ንጉስ ዳርዮስ ተፈጸመት ."
16 ሽዑ  እስራኤላውያን  እቶም ካህናትን እቶም ሌዋውያንን እቶም ዝተረፉ ምሩኻት ዝነበሩን  ነዛ ቤት ኣምላኽ እዚኣ ብሓጐስ መረቕዋ . 17 ንመመረቕታ እዛ ቤት ኣምላኽ እዚኣ ኸኣ 100 ብዕራይን 200 ድዑልን 400 ገንሸልን  መስዋእቲ ሓጢኣት ኪኸውን ድማ ከም ቍጽሪ ነገዳት እስራኤል 12 ድቤላ ንዅሉ እስራኤል ኣቕረቡ . 18 ከምቲ ኣብ መጽሓፍ ሙሴ ተጻሒፉ ዘሎ ኸኣ  ኣብ የሩሳሌም ንኣገልግሎት ኣምላኽ ኪዀኑ  ነቶም ካህናት በብጕጅለኦም  ነቶም ሌዋውያን ድማ በብኽፍሎም ሸምዎም .
19 እቶም ምሩኻት ዝነበሩ ኸኣ ኣብ መበል 14 መዓልቲ እታ ቐዳመይቲ ወርሒ ፋስጋ ኣብዓሉ . 20 እቶም ካህናትን እቶም ሌዋውያንን ድማ  ሓደ እኳ ኸይተረፈ ርእሶም ኣንጺሆም ነበሩ እሞ  ኵላቶም ንጹሃት ነበሩ . ንዅሎም እቶም ምሩኻት ዝነበሩን ንኣሕዋቶም ካህናትን ንርእሶምን ከኣ መስዋእቲ ፋስጋ ሓረዱ . 21 እቶም ካብ ምርኮ እተመልሱ እስራኤላውያን ድማ ንየሆዋ ኣምላኽ እስራኤል ኬምልኽ ኢሉ ምሳታቶም ምስ ዝሓበረን ካብ ርኽሰት ኣህዛብ እታ ምድሪ ርእሱ ምስ ዝፈለየን ዘበለ ዅሉ ዀይኖም ካብኡ በልዑ . 22 የሆዋ ኣሐጒስዎም ነበረ  ልቢ ንጉስ ኣሶር ናባታቶም ብምምላሱ ድማ  ንሱ ኣብ ዕዮ ቤት እቲ ናይ ሓቂ ኣምላኽ  ኣምላኽ እስራኤል  ደጊፍዎም ነበረ እሞ  በዓል ቅጫ ሸውዓተ መዓልቲ ብሓጐስ ኣብዓሉ .
"18 የሱስ እዚ ምስ በለ  ምስ ደቀ መዛሙርቱ ናብታ ስፍራ ኣታኽልቲ ዘለዋ ኣብ ስግር ስንጭሮ ቄድሮን እትርከብ ቦታ ኸደ , ምስቶም ደቀ መዛሙርቱ እውን ናብኣ ኣተወ . 2 የሱስ ምስ ደቀ መዛሙርቱ ብዙሕ ሳዕ ኣብኣ ይራኸብ ስለ ዝነበረ  እቲ ኣሕሊፉ ዚህቦ ይሁዳ እውን ነታ ቦታ እቲኣ ይፈልጣ ነበረ . 3 ስለዚ  ይሁዳ  ፋናታትን መብራህትታትን ኣጽዋርን ዝሓዙ ጭፍራ ወተሃደራትን ገላዉ ሊቃውንቲ ኻህናትን ፈሪሳውያንን መሪሑ መጸ . 4 ሽዑ  የሱስ ንዅሉ እቲ ዚመጾ ፈሊጡ  ንቕድሚት ሰጒሙ  “ ንመን ትደልዩ ኣለኹም ? ” በሎም . 5 ንሳቶም ከኣ  “ ንየሱስ እቲ ናዝሬታዊ ” ኢሎም መለሱሉ . ንሱ ድማ  “ ኣነ እየ ” በሎም . እቲ ኣሕሊፉ ዚህቦ ይሁዳ ኸኣ  ምሳታቶም ደው ኢሉ ነበረ ."
6 ግናኸ  የሱስ  “ ኣነ እየ ” ምስ በሎም  ኣድሓርሓሩ  ናብ ምድሪ እውን ወደቑ . 7 ስለዚ  ከም ብሓድሽ  “ ንመን ትደልዩ ኣለኹም ? ” ኢሉ ሓተቶም . ንሳቶም ከኣ  “ ንየሱስ እቲ ናዝሬታዊ ” በሉ . 8 የሱስ ድማ  “ ‘ ኣነ እየ ’ ኢለ እኮ ነጊረኩም እየ . ንዓይ ትደልዩ እንተ ኣሊኹምሲ  ነዚኣቶም ይኺዱ ሕደግዎም ” ኢሉ መለሰሎም . 9 እዚ ኸኣ እቲ  “ ካብዞም ዝሃብካኒ ሓደ እኳ ኣየጥፋእኩን ” ዝበሎ ቓል ምእንቲ ኺፍጸም እዩ .
10 ሽዑ  እቲ ሰይፊ ዝነበሮ ስምኦን ጴጥሮስ  ሰይፉ መሊሑ  ንባርያ ሊቀ ኻህናት ወቒዑ የማነይቲ እዝኑ ቘረጾ . ስም እቲ ባርያ  ማልኮስ ነበረ . 11 የሱስ ግና ንጴጥሮስ  “ ሰይፍኻ ናብ ሰገባኣ ምለሳ . ነታ ኣቦይ ዝሃበኒ ጽዋእሲ  ክሰትያዶ ኣይግብኣንን እዩ ? ” በሎ .
12 ሽዑ  እቶም ወተሃደራትን እቲ ሓለቓ ሽሕን እቶም ገላዉ ኣይሁድን ንየሱስ ሒዞም ኣሰርዎ . 13 ሃና ነቲ በታ ዓመት እቲኣ ሊቀ ኻህናት ዝነበረ ቀያፋ ሓሙኡ ነበረ እሞ  ቅድም ናብኡ ወሰድዎ . 14 ቀያፋ ኸኣ እቲ ንኣይሁድ  ሓደ ሰብ ኣብ ክንዲ ህዝቢ እንተ ሞተ ኸም ዚጠቕሞም ዝመኸሮም እዩ .
"15 ስምኦን ጴጥሮስን ካልእ ወደ መዝሙርን ድማ ንየሱስ ይስዕብዎ ነበሩ . እቲ ወደ መዝሙር ብሊቀ ኻህናት ይፍለጥ ስለ ዝነበረ  ምስ የሱስ ናብ ኣጸድ ሊቀ ኻህናት ኣተወ , 16 ጴጥሮስ ግና ኣብ ኣፍ ደገ ብወጻኢ ደው ኢሉ ነበረ . ስለዚ  እቲ ብሊቀ ኻህናት ዚፍለጥ ዝነበረ ኻልእ ወደ መዝሙር ወጺኡ  ነታ ሓላዊት ማዕጾ ነጊሩ  ንጴጥሮስ ኣእተዎ . 17 ሽዑ  እታ ገረድ  ማለት እታ ሓላዊት ማዕጾ  ንጴጥሮስ  “ ንስኻ እውንዶ ኻብ ደቀ መዛሙርቲ እዚ ሰብኣይ እዚ ኢኻ ? ” በለቶ . ንሱ ድማ  “ ኣይኰንኩን ” በለ . 18 ቍሪ ስለ ዝነበረ  እቶም ባሮትን እቶም ገላዉን ሓዊ ኣጕሂሮም ደው ኢሎም ይስሕኑ ነበሩ . ጴጥሮስ እውን ምሳታቶም ደው ኢሉ ይስሕን ነበረ ."
"19 ሽዑ  እቲ ሊቀ ኻህናት ንየሱስ ብዛዕባ ደቀ መዛሙርቱን ብዛዕባ ትምህርቱን ሓተቶ . 20 የሱስ ከኣ  “ ኣነ ንዓለም ብግህዶ እየ ተዛሪበያ . ኵሉ ሳዕ ኣብቲ ዅሎም ኣይሁድ ዚእከቡሉ ምኵራብን ቤተ መቕደስን እምህር ነይረ , ሓንቲ እኳ ብሕቡእ ኣይተዛረብኩን . 21 ስለምንታይ ንዓይ ትሓትተኒ ኣለኻ ? ነቶም ዘረባይ ዝሰምዑ ሕተቶም . እንሆ  ንሳቶም ነቲ ዝበልክዎ ይፈልጥዎ እዮም ” ኢሉ መለሰሉ . 22 እዚ ምስ በለ  ሓደ ኻብቶም ኣብኡ ደው ኢሎም ዝነበሩ ገላዉ  “ ንሊቀ ኻህናትሲ ኸምዚ ኢልካ ኽትምልሰሉ ? ” ኢሉ ንየሱስ ጸፍዖ . 23 የሱስ ከኣ  “ ጌጋ እንተ ተዛሪበ  ጌጋ ምዃኑ መስክር , ቅኑዕ እንተ ተዛሪበ ግና  ስለምንታይ ትወቕዓኒ ኣለኻ ? ” ኢሉ መለሰሉ . 24 ሽዑ  ሃና ናብ ቀያፋ እቲ ሊቀ ኻህናት  ብእሱሩ ሰደዶ ."
"25 ስምኦን ጴጥሮስ ከኣ ደው ኢሉ ሓዊ ይስሕን ነበረ . ሽዑ  ንሳቶም  “ ንስኻ እውንዶ ኻብ ደቀ መዛሙርቱ ኢኻ ? ” በልዎ . ንሱ ኸኣ  “ ኣይኰንኩን ” ኢሉ ኸሓደ . 26 ሓደ ኻብቶም ባሮት ሊቃውንቲ ኻህናት  ዘመድ እቲ ጴጥሮስ እዝኑ ዝቘረጾ  “ ኣብቲ ስፍራ ኣታኽልቲዶ ምስኡ ኣይረኣኹኻን ? ” በሎ . 27 ጴጥሮስ ግና ከም ብሓድሽ ከሓደ , ብኡብኡ እውን ደርሆ ነቀወ ."
28 ሽዑ  ንየሱስ ካብ ቀያፋ ናብ ቤት እቲ ሹም ወሰድዎ . ንግሆ ድማ ነበረ . ንሳቶም ግና ፋስጋ ምእንቲ ኺበልዑስ  ከይረኽሱ  ናብ ቤት እቲ ሹም ኣይኣተዉን . 29 ስለዚ  ጲላጦስ ናባታቶም ናብ ወጻኢ ወጺኡ  “ ኣብዚ ሰብ እዚ እንታይ ክሲ ኣሎኩም ? ” በሎም . 30 ንሳቶም ከኣ  “ እዚ ገባር ክፉእ እንተ ዘይከውንሲ  ናባኻ ኣሕሊፍና ኣይምሃብናዮን ” ኢሎም መለሱሉ . 31 ስለዚ  ጲላጦስ  “ ንስኻትኩም ውሰድዎ  ከም ሕግኹም እውን ፍረድዎ ” በሎም . ኣይሁድ ከኣ  “ ንሓደ እኳ ኽንቀትል ኣይተፈቕደልናን ” በልዎ . 32 እዚ ድማ  እቲ የሱስ ከመይ ዝበለ ሞት ከም ዚመውት ኬመልክት ኢሉ እተዛረቦ ቓል ምእንቲ ኺፍጸም እዩ .
"33 ጲላጦስ ከኣ ናብ ቤት ሹም ኣተወ , ንየሱስ ጸዊዑ ድማ  “ ንስኻዶ ንጉስ ኣይሁድ ኢኻ ? ” በሎ . 34 የሱስ ከኣ  “ ካብ ርእስኻ ዲኻ እዚ እትብል ዘለኻ  ወይስ ብዛዕባይ ካልኦት ነጊሮምኻ ኢኻ ? ” ኢሉ መለሰ . 35 ጲላጦስ ድማ  “ ኣነዶ ኣይሁዳዊ እየ ? ህዝብኻን ሊቃውንቲ ኻህናትን እዮም ናባይ ኣሕሊፎም ሂቦምኻ . እንታይ ኢኻ ጌርካ ? ” ኢሉ መለሰ . 36 የሱስ ከኣ  “ መንግስተይ ካብዛ ዓለም እዚኣ ኣይኰነትን . መንግስተይ ካብዛ ዓለም እዚኣ እንተ ትኸውንሲ  ንኣይሁድ ከይውሃብ  ገላዎይ ምተጋደሉለይ ነይሮም . ሕጂ ግና መንግስተይ ካብዛ ዓለም እዚኣ ኣይኰነትን ” ኢሉ መለሰ . 37 ጲላጦስ ድማ  “ እምበኣር  ንስኻ ንጉስ ኢኻ ? ” በሎ . የሱስ ከኣ  “ ንጉስ ምዃነይሲ ንስኻ እኳ ትብል ኣለኻ . ኣነ ንሓቂ ኽምስክር  ምእንቲ እዚ ተወሊደ  ምእንቲ እዚ እውን እየ ናብ ዓለም ዝመጻእኩ . ካብ ሓቂ ዝዀነ ዅሉ  ድምጸይ ይሰምዕ እዩ ” ኢሉ መለሰ . 38 ጲላጦስ ድማ  “ ሓቂ እንታይ እዩ ? ”"
እዚ ምስ በለ  ከም ብሓድሽ ናብ ኣይሁድ ወጺኡ  “ ኣነስ ሓንቲ በደል እኳ ኣይረኸብኩሉን . 39 ብፋስጋ ሓደ እሱር ክፈትሓልኩም እውን ልምዲ ኣሎኩም . እምበኣርሲ  ነቲ ንጉስ ኣይሁድ ክፈትሓልኩምዶ ትደልዩ ኢኹም ? ” በሎም . 40 ሽዑ  ከም ብሓድሽ ዓው ኢሎም  “ ንበርባን ደኣ እምበር  ነዝስ ኣይፋልን ! ” በሉ . በርባን ግና ከታሪ እዩ ዝነበረ .
5 “ ሕጂ  ኣቲ እትጥቅዒ ዘለኺ ጓል
"ገዛእ ርእስኺ ትበጥሒ ኣለኺ ,"
ተኸቢብና ኣለና .
ብሻቦጥ ንፈራዲ እስራኤል ምዕጕርቱ ይወቕዕዎ .
2 ኣቲ ቤት-ልሄም ኤፍራታ
ኣቲ ኣብ መንጎ ኣሽሓት ይሁዳ ንምዃን ዝነኣስኪ
ካባኺ እቲ ኣብ እስራኤል ገዛኢ ዝዀነለይ
እቲ መበቈሉ ኻብ ጥንቲ  ካብ መዓልትታት ቀደም ዝዀነ ኺወጽእ እዩ .
3 ስለዚ  ክሳዕ እቲ እታ ወላዲት እትወልደሉ ግዜ
ንሱ ኣሕሊፉ ኺህቦም እዩ .
እቶም ዝተረፉ ኣሕዋቱ ኸኣ ናብ ህዝቢ እስራኤል ኪምለሱ እዮም .
4 ተንሲኡ ድማ ብብርታዐ የሆዋ
ብብልጫ ስም የሆዋ ኣምላኹ ኺጓሲ እዩ .
ሽዑ  ዕቤቱ ኽሳብ ወሰናት ምድሪ ኺበጽሕ እዩ እሞ
ንሳቶም ብደሓን ኪነብሩ እዮም .
5 ንሱ ኸኣ ሰላም ኬምጽእ እዩ .
እቲ ኣሶራዊ ንምድርና እንተ ወሪሩን ንእተዓርደ ግምብታትና እንተ ረጊጹን
ኣንጻሩ ሸውዓተ ጓሶት  እወ  ሸሞንተ መሳፍንቲ ሰብ ከነተንስእ ኢና .
6 ንሳቶም ንምድሪ ኣሶር ብሰይፊ
ንምድሪ ኒምሮድ ድማ ኣብ መእተዊታታ ኺጓስዩ እዮም .
እቲ ኣሶራዊ ንምድርና ምስ ወረረን ኣብ ሃገርና ምስ ረገጸን
ንሱ ኻብኡ ኼናግፈና እዩ .
7 እቶም ተረፍ ያእቆብ ኣብ ማእከል ብዙሓት ህዝብታት
ከምቲ ብሰብ ተስፋ ዘይገብር
ንደቂ ሰብ ድማ ዘይጽበ
ኣውሊ ኻብ የሆዋ
ብርቱዕ ካፋ ኣብ ኣትክልቲ ኪዀኑ እዮም .
8 እቶም ተረፍ ያእቆብ ኣብ መንጎ ኣህዛብ
ኣብ ማእከል ብዙሓት ህዝብታት
ከምቲ ዚሓልፍን ዚጐብጥን ዚሰላልዕን
ኣብ መንጎ እንስሳታት ዱር ዘሎ ኣንበሳ
"ኣብ መንጎ መጓሰ ኣባጊዕ ዘሎ ሽደን ኣንበሳ ኪዀኑ እዮም ,"
ዜናግፍ ከኣ የልቦን .
"9 ኢድካ ኣብ ልዕሊ ተጻረርትኻ ኽትልዓል እያ ,"
ኵሎም ጸላእትኻ እውን ኪጠፍኡ እዮም . ”
10 “ በታ መዓልቲ እቲኣ ” ይብል የሆዋ
“ ኣፍራስካ ኻብ ማእከልካ ኸጽንት  ሰረገላታትካ እውን ከጥፍእ እየ .
11 ንኸተማታት ምድርኻ ኸጥፍአን
ንዅሉ ዕርድታትካ ድማ ከፍርሶ እየ .
"12 ንእትገብሮ ኣስማት መወዳእታ ኽገብረሉ እየ ,"
ስሒር ዚገብር ከኣ ኣብ መንጎኻ ኣይኪተርፍን እዩ .
"13 ቅሩጽ ምስልታትካን ሓወልትታትካን ካብ ማእከልካ ኸጥፍእ እየ ,"
ንግብሪ ኣእዳውካ ድማ ደጊም ኣይክትሰግድን ኢኻ .
14 ኣዕኑድ ኣምልኾኻ ኻብ ማእከልካ ኽምሑ
ከተማታትካ እውን ከጥፍእ እየ .
15 ኣብ ዘይተኣዘዙ ኣህዛብ
ብቝጥዓን ብነድርን ሕነ ኽፈዲ እየ . ”
"24 እያሱ ድማ ንዅሎም ነገዳት እስራኤል ኣብ ሴኬም ኣከቦም , ነቶም ዓበይቲ እስራኤልን ንርእስታቶምን ንፈራዶኦምን ንኣሕሉቖምን ከኣ ጸውዖም እሞ  ንሳቶም ኣብ ቅድሚ እቲ ናይ ሓቂ ኣምላኽ ደው በሉ . 2 እያሱ ድማ ንዅሉ እቲ ህዝቢ ኸምዚ በሎ ፦ “ የሆዋ ኣምላኽ እስራኤል ከምዚ ይብል ፦ ‘ ጥንቲ ኣቦታትኩም  —ታራ ኣቦ ኣብርሃምን ኣቦ ናሆርን  —ኣብ ስግር እቲ ፈለግ ይነብሩ ነበሩ , ንኻልኦት ኣማልኽቲ ኸኣ የገልግሉ ነበሩ ."
"3 “ ‘ ንኣቦኹም ኣብርሃም ድማ ካብ ስግር እቲ ፈለግ ወሲደ  ኣብ ኵላ ምድሪ ከነኣን ከም ዚመላለስ ገበርክዎ  ዘርኡ እውን ኣብዛሕኩ . ይስሃቅ ከኣ ሃብክዎ , 4 ንይስሃቅ ድማ ያእቆብን ኤሳውን ሃብክዎ . ንኤሳው ከኣ ከረን ሰዒር ርስቱ ገይረ ሃብክዎ , ያእቆብን ደቁን ድማ ናብ ግብጺ ወረዱ . 5 ንሙሴን ንኣሮንን ልኢኸ ኸኣ  ንግብጺ ኸምቲ ኣብ ማእከላ ዝገበርክዎ ገይረ ወቓዕክዋ , ድሕሪኡ ድማ  ኣውጻእኩኹም . 6 ንኣቦታትኩም ካብ ግብጺ ኸውጽኦም ከለኹ  ናብ ባሕሪ በጻሕኩም , ግብጻውያን ከኣ ንኣቦታትኩም ብሰረገላታትን ብፈረሰኛታትን ክሳብ ቀይሕ ባሕሪ ሰዓብዎም . 7 ንሳቶም ድማ ናብ የሆዋ ኣእወዩ , ንሱ ኸኣ ኣብ መንጎኹምን ኣብ መንጎ ግብጻውያንን ጸልማት ገበረ , ነቲ ባሕሪ ድማ ናብ ልዕሊኦም ኣምጺኡ ደፈኖም , እቲ ኣብ ግብጺ ዝገበርክዎ ኸኣ ኣዒንትኹም ረኣያኦ . ኣብ በረኻ ድማ ብዙሕ ዓመታት ተቐመጥኩም ."
"8 “ ‘ ናብ ምድሪ እቶም ኣብ ስግር ዮርዳኖስ ዚቕመጡ ዝነበሩ ኣሞራውያን ከኣ ኣምጻእኩኹም , ንሳቶም ድማ ተዋግኡኹም . ኣነ ኸኣ ምድሮም ምእንቲ ኽትርስተዩ  ንዓታቶም ኣብ ኢድኩም ሃብኩኹም  ካብ ቅድሜኹም እውን ኣጥፋእክዎም . 9 ሽዑ  ባላቅ ወዲ ጺጶር  ንጉስ ሞኣብ  ተንሲኡ ምስ እስራኤል ተዋግአ . ምእንቲ ኺረግመኩም ኢሉ ድማ  ንበላዓም ወዲ ቤዖር ጸውዖ . 10 ኣነ ግና ንበላዓም ኣይሰማዕክዎን . ስለዚ  ንሱ ደጋጊሙ መረቐኩም  ኣነ ኸኣ ካብ ኢዱ ኣናገፍኩኹም ."
"11 “ ‘ ንዮርዳኖስ ተሳጊርኩም ድማ ናብ ያሪኮ መጻእኩም . መራሕቲ ያሪኮን ኣሞራውያንን ፈረዛውያንን ከነኣናውያንን ሔታውያንን ጊርጋሳውያንን ሒዋውያንን ይቡሳውያንን ከኣ ተዋግኡኹም , ኣነ ድማ ንዓታቶም ኣብ ኢድኩም ሃብኩኹም . 12 ቀቅድሜኹም ከኣ ሕልናኦም ኣዕረብኩሎም , ነቶም ክልተ ነገስታት ኣሞራውያን ድማ ካብ ቅድሜኹም ሰጐጕክዎም እምበር  ብሰይፍኻ ወይ ብቐስትኻ ኣይኰነን . 13 በዚ ኸምዚ  ዘይጸዓርኩምላ ምድርን ዘይሰራሕኩምወን ከተማታትን ሃብኩኹም , ንስኻትኩም ከኣ ተቐመጥኩምወን . ካብ ዘይተኸልኩምዎ ኣታኽልቲ ወይንን ኣእዋም ኣውልዕን ድማ ትበልዑ ኣለኹም . ’"
"14 “ እምበኣር  ንየሆዋ ፍርህዎ  ብንጽህናን ብተኣማንነትን ከኣ ኣገልግልዎ , ኣቦታትኩም ኣብ ስግር እቲ ፈለግን ኣብ ግብጽን ዘገልገልዎም ኣማልኽቲ ኣርሒቕኩም ድማ  ንየሆዋ ኣገልግልዎ . 15 ሕጂ  ንየሆዋ ምግልጋል ክፉእ እንተ መሲሉኩም  ንመን ከም እተገልግሉ  ነቶም ኣቦታትኩም ኣብ ስግር እቲ ፈለግ ዘገልገልዎም ኣማልኽቲ ወይ ኣማልኽቲ እቶም ንስኻትኩም ኣብ ምድሮም እትቕመጡ ዘለኹም ኣሞራውያን  ሎሚ ሕረዩ . ኣነን ቤተ ሰበይን ግና  ንየሆዋ ኢና እነገልግል . ”"
16 እቶም ህዝቢ ኸኣ ከምዚ ኢሎም መለሱ ፦ “ ንየሆዋ ሓዲግና  ንኻልኦት ኣማልኽቲ ኸነገልግልሲ  ኣባና ዘይሕሰብ እዩ . 17 እቲ ንዓናን ንኣቦታትናን ካብ ምድሪ ግብጺ ኻብ ቤት ባርነት ዘውጽኣና  እዚ ዓበይቲ ትእምርትታት እዚ ድማ ኣብ ቅድሚ ኣዒንትና ዝገበረ  ኣብ ኵሉ ዝኸድናዮ መገድን ኣብ መንጎ ዅሎም እቶም ብማእከሎም ዝሓለፍና ህዝብታትን ከኣ ዝሓለወና  የሆዋ ኣምላኽና እዩ . 18 የሆዋ ንዅሎም እዞም ኣብዛ ኣብ ቅድሜና ዘላ ምድሪ ዚነብሩ ዝነበሩ ህዝብታት  እንተላይ ንኣሞራውያን  ሰጒጕዎም እዩ . እምበኣር  ንሱ ኣምላኽና ስለ ዝዀነ  ንሕና እውን ንየሆዋ ኢና እነገልግል . ”
"19 እያሱ ድማ ነቲ ህዝቢ ኸምዚ በሎ ፦ “ ንየሆዋ ኸተገልግልዎ ኣይትኽእሉን ኢኹም , ንሱስ ቅዱስ ኣምላኽ እዩ , ንበይኑ ተወፋይነት ዚደሊ ኣምላኽ እውን እዩ . ኣበሳኹምን ሓጢኣትኩምን ኣይኪሓድገልኩምን እዩ . 20 ንየሆዋ ሓዲግኩም ንጓኖት ኣማልኽቲ እንተ ኣገልጊልኩም  ንሱ እውን ጽቡቕ ምስ ገበረልኩም  ተመሊሱ ኼጽንተኩም እዩ . ”"
21 እቶም ህዝቢ ኸኣ ንእያሱ  “ ኣይፋልናን  ንየሆዋ ደኣ ኢና እነገልግል ” በልዎ . 22 እያሱ ድማ ነቶም ህዝቢ  “ ንየሆዋ ኸተገልግልዎ ባዕላትኩም ከም ዝሓረኹም  ንስኻትኩም ንርእስኹም መሰኻኽር ኢኹም ” በሎም . ንሳቶም ከኣ  “ መሰኻኽር ኢና ” በሉ .
23 “ እምበኣር  ነቶም ኣብ መንጎኹም ዘለዉ ጓኖት ኣማልኽቲ ኣርሕቕዎም  ልብኹም ድማ ናብ የሆዋ ኣምላኽ እስራኤል ኣዘንብሉ . ” 24 እቶም ህዝቢ ኸኣ ንእያሱ  “ ንየሆዋ ኣምላኽና ኸነገልግል  ድምጹ ድማ ክንሰምዕ ኢና ” በልዎ .
"25 እያሱ ኸኣ በታ መዓልቲ እቲኣ ምስቲ ህዝቢ ኺዳን ኣተወ  ስርዓትን ፍርድን ድማ ኣብ ሴኬም ኣቘመሉ . 26 እያሱ ኸኣ ነዚ ቓላት እዚ ኣብ መጽሓፍ ሕጊ ኣምላኽ ጸሓፎ , ዓብዪ እምኒ ወሲዱ ድማ  ኣብ ትሕቲ እቲ ኣብ ጥቓ መቕደስ የሆዋ ዝነበረ ገዚፍ ኦም ኣቘሞ ."
"27 እያሱ ኸኣ ንዅሎም እቶም ህዝቢ  “ እንሆ  እዚ እምኒ እዚ  ኵሉ እቲ የሆዋ ዝበለና ሰሚዑ እዩ እሞ  ምስክር ኪዀነና እዩ , ንኣምላኽኩም ምእንቲ ኸይትኽሕድዎ እውን  ምስክር ኪዀነኩም እዩ ” በሎም . 28 ሽዑ  እያሱ ነቲ ህዝቢ  ንነፍሲ ወከፍ ነናብ ርስቱ ሰደዶ ."
29 ድሕሪ እዚ ነገር እዚ ድማ  እያሱ ወዲ ነዌ  እቲ ጊልያ የሆዋ  ወዲ 110 ዓመት ምስ ኰነ ሞተ . 30 ኣብታ ኣብ ኣኽራን ኤፍሬም  ኣብ ሰሜን ከረን ጋዓሽ ዘላ ቲምናት-ሴራሕ እትብሃል ዓዲ ርስቱ ኸኣ ቀበርዎ . 31 እስራኤል ድማ ብዅሉ ዘመን እያሱን ብዅሉ ዘመን እቶም ድሕሪ እያሱ ዝጸንሑ እሞ ዅሉ እቲ የሆዋ ምእንቲ እስራኤል ዝገበሮ ግብርታት ዚፈልጡ ዓበይትን  ንየሆዋ የገልግሎ ነበረ .
"32 እቲ እስራኤላውያን ካብ ግብጺ ዘደየብዎ ኣዕጽምቲ ዮሴፍ ከኣ  ኣብ ሴኬም  ኣብታ ያእቆብ ካብ ደቂ ሓሞር  ኣቦ ሴኬም  ብ100 ቀሲጣ ዝዓደጋ ኽፋል ግራት ቀበርዎ , ንደቂ ዮሴፍ ድማ ርስቲ ዀነቶም ."
33 ኣልኣዛር ወዲ ኣሮን እውን ሞተ . ኣብታ ንወዱ ፊንሃስ እተዋህበት ኣብ ኣኽራን ኤፍሬም ዘላ ዅርባ ኸኣ ቀበርዎ .
42 ያእቆብ ኣብ ግብጺ እኽሊ ኸም ዘሎ ምስ ፈለጠ  ንደቁ  “ ስለምንታይ ስቕ ኢልኩም ትጠማመቱ ? ” በሎም . 2 ኣስዕብ ኣቢሉ ኸኣ  “ ኣብ ግብጺ እኽሊ ኸም ዘሎ ሰሚዐ ኣለኹ . ብህይወት ክንነብር እምበር ከይንመውትሲ  ናብኣ ወሪድኩም ሸምቱልና ” በሎም . 3 እቶም ዓሰርተ ኣሕዋት ዮሴፍ ከኣ እኽሊ ኺሽምቱ ናብ ግብጺ ወረዱ . 4 ያእቆብ ግና  ንብንያም ሓው ዮሴፍ  “ ድንገት ከይረኽቦ ” ኢሉ  ምስ ኣሕዋቱ ኣይሰደዶን .
"5 እቲ ጥሜት ናብ ምድሪ ከነኣን ስለ ዝሰፍሐ  ደቂ እስራኤል ምስቶም ካልኦት ዚሽምቱ ዀይኖም መጹ . 6 ኣብ ልዕሊ እታ ምድሪ ስልጣን ዝነበሮ ድማ ዮሴፍ ነበረ , ንዅሉ ህዝቢ ምድሪ  እኽሊ ዚሸይጥ እውን ንሱ ነበረ . ኣሕዋት ዮሴፍ ከኣ መጹ  ብገጾም ኣብ ምድሪ ተደፊኦም ድማ ሰገዱሉ . 7 ዮሴፍ ንኣሕዋቱ ምስ ረኣዮም  ብኡብኡ ኣለለዮም , መንነቱ ግና ሓብኣሎም . ኣበርቲዑ ኸኣ ተዛረቦም  “ ካበይ ዝመጻእኩም ኢኹም ? ” ድማ በሎም , ንሳቶም ከኣ  “ ካብ ምድሪ ከነኣን ምግቢ ኽንዕድግ ” በልዎ ."
"8 ዮሴፍ ከኣ ንኣሕዋቱ ኣለለዮም , ንሳቶም ግና ኣየለለይዎን . 9 ዮሴፍ ድማ ብኡብኡ ነቲ ብዛዕባኦም ዝሓለሞ ሕልምታት ዘከረ እሞ  “ ንስኻትኩም ሰለይቲ ኢኹም ! እተቓልዐ ሸነኽ እዛ ምድሪ እዚኣ ኽትርእዩ ዝመጻእኩም ኢኹም ! ” በሎም . 10 ንሳቶም ከኣ  “ ኣይፋልናን ጐይታይ  ገላዉኻስ ምግቢ ኺዕድጉ ደኣ እዮም መጺኦም . 11 ንሕና ዅላትና ደቂ ሓደ ሰብኣይ ኢና . ንሕና ቕኑዓት ኢና . ገላዉኻ ሰለይቲ ኣይኰኑን ” በልዎ . 12 ንሱ ግና  “ ኣይፋልኩምን ! እተቓልዐ ሸነኽ እዛ ምድሪ እዚኣ ደኣ ኽትርእዩ ዝመጻእኩም ኢኹም ! ” በሎም . 13 ንሳቶም ከኣ  “ ገላዉኻ 12 ኣሕዋት እዮም . ንሕና ደቂ ሓደ ኣብ ከነኣን ዚነብር ሰብኣይ ኢና , እቲ ሕሳስ ልደ ምስ ኣቦና ኣሎ  እቲ ሓደ ኸኣ የሎን ” በልዎ ."
14 ዮሴፍ ግና ከምዚ በሎም ፦ “ ከምቲ ዝበልኩኹም  ‘ ንስኻትኩም ሰለይቲ ኢኹም ! ’ 15 በዚ ኽትፍተኑ ኢኹም ፦ ከምቲ ፈርኦን ህያው ዝዀነ  እቲ ሕሳስ ልደ ሓውኩም ናብዚ ኸይመጸ  ካብዚ ኣይክትከዱን ኢኹም . 16 ንስኻትኩም ኣብዚ ተኣሲርኩም ከለኹም  ሓደ ኻባኻትኩም ንሓውኩም ኬምጽእ ስደዱ . በዚ ኸምዚ  ሓቂ ትዛረቡ እንተ ኣለኹም  ዘረባኹም ይፍተን . እንተ ዘይኰነስ  ከምቲ ፈርኦን ህያው ዝዀነ  ሰለይቲ ኢኹም . ” 17 ሽዑ  ሰለስተ መዓልቲ ብሓደ ኣሰሮም .
"18 ድሕርዚ  ኣብ ሳልሰይቲ መዓልቲ  ዮሴፍ ከምዚ በሎም ፦ “ ኣነ ንኣምላኽ እፈርሆ እየ እሞ  እዚ ግበሩ  ብህይወት ድማ ትነብሩ . 19 ቅኑዓት እንተ ዄንኩም  ሓደ ሓውኩም ኣብታ ተኣሲርኩምላ ዝነበርኩም ቤት ተኣሲሩ ይጽናሕ , ዝተረፍኩም ግና ኬድኩም ነቶም ጠምዮም ዘለዉ ቤተ ሰብኩም ዚኸውን እኽሊ ኣብጽሑ . 20 ድሕሪኡ  ነቲ ሕሳስ ልደ ሓውኩም ናባይ ኣምጽእዎ እሞ ዘረባኹም ኪእመን እዩ , ኣይትሞቱን ድማ . ” ንሳቶም ከኣ ከምኡ ገበሩ ."
"21 ንሓድሕዶም ድማ  “ ብርግጽ ብሰሪ ሓውና ኢና እንቕጻዕ ዘለና , ከመይሲ  ክንርሕርሓሉ ኺልምነና ኸሎ  ጭንቁ ርኢናስ ኣይሰማዕናዮን . ስለዚ ኸኣ እዩ እዚ ጭንቂ እዚ ዚበጽሓና ዘሎ ” ተባሃሃሉ . 22 ሮቤል ከኣ  “ ‘ ነዚ ቘልዓ እዚ ኣይትበድልዎ ’ ኢለኩምዶ ኣይነበርኩን ? ንስኻትኩም ግና ኣይሰማዕኩምን . ሕጂ ደሙ ብርግጽ ይድለ ኣሎ ” ኢሉ መለሰሎም . 23 ኣብ መንጎኦም ኣስተርጓሚ ነበረ እሞ  ዮሴፍ ከም እተረድኦም ኣይፈልጡን ነበሩ . 24 ንሱ ኸኣ ካባታቶም ኣልጊሱ በኸየ . ተመሊሱ ኸም ብሓድሽ ምስ ተዛረቦም ከኣ  ንስምኦን ካባታቶም ወሲዱ ኣብ ቅድሚ ኣዒንቶም ኣሰሮ . 25 ድሕርዚ  ዮሴፍ ነቲ ኸረጺታቶም ብእኽሊ ኺመልኡሎምን ነቲ ገንዘቦም ኣብ ከከረጺቶም ኪመልሱሎምን ንመገዲ ስንቂ ኺህብዎምን ኣዘዘ . ከምኡ ኸኣ ተገብረሎም ."
26 እኽሎም ኣብ ኣእዱጎም ጽዒኖም ድማ ካብኡ ኸዱ . 27 ኣብ መሕደሪ ኸኣ ሓደ ኻባታቶም ንኣድጉ ድርቋ ኺህብ ከረጺቱ ምስ ከፈተ  ነቲ ገንዘቡ ኣብ ኣፍ ከረጺቱ ረኣዮ . 28 ንኣሕዋቱ ድማ  “ ገንዘበይ ተመሊሱ  እንሆ ኸኣ ኣብ ከረጺተይ ! ” በሎም . ሽዑ  ልቦም መለቘ  ራዕራዕ እናበሉ ኸኣ  “ እዚ ኣምላኽ ገይሩና ዘሎ እንታይ እዩ ? ” ተባሃሃሉ .
29 ናብ ኣቦኦም ያእቆብ ናብ ምድሪ ከነኣን ምስ መጹ ድማ  ዝበጽሖም ኵሉ ኸምዚ ኢሎም ነገርዎ ፦ 30 “ እቲ ጐይታ እታ ሃገር ዝዀነ ሰብኣይ ኣበርቲዑ ተዛረበና  ከም ሰለይቲ እታ ሃገር ገይሩ እውን ረኣየና . 31 ንሕና ግና  ‘ ንሕና ቕኑዓት ኢና . ሰለይቲ ኣይኰንናን . 32 ንሕና 12 ኣሕዋት  ደቂ ኣቦና ኢና . እቲ ሓደ የሎን  እቲ ሕሳስ ልደ ድማ ሎሚ ምስ ኣቦና ኣብ ምድሪ ከነኣን ኣሎ ’ በልናዮ . 33 እቲ ጐይታ እታ ሃገር ዝዀነ ሰብኣይ ግና  ‘ ቅኑዓት ምዃንኩም በዚ ኽፈልጥ እየ ፦ ሓደ ሓውኩም ምሳይ ይጽናሕ . ነቶም ጠምዮም ዘለዉ ቤተ ሰብኩም ዚኸውን ድማ ሒዝኩም ኪዱ . 34 ቅኑዓት እምበር  ሰለይቲ ዘይምዃንኩም ምእንቲ ኽፈልጥሲ  ነቲ ሕሳስ ልደ ሓውኩም ናባይ ኣምጽእዎ . ሽዑ  ሓውኩም ክህበኩም እየ  ኣብዛ ምድሪ እዚኣ እውን ትነግዱ ’ በለና . ”
35 ከከረጺቶም ኪግልብጡ ኸለዉ ኸኣ  ናይ ነፍሲ ወከፍ ማሕፉዳ ገንዘብ ኣብ ከከረጺቱ ነበረ . ንሳቶምን ኣቦኦምን ነቲ ማሕፉዳ ገንዘቦም ምስ ረኣዩ  ፈርሁ . 36 ኣቦኦም ያእቆብ ድማ  “ ውሉድ ዘይብለይ ጌርኩምኒ ! ዮሴፍ የሎን  ስምኦን ከኣ የሎን  ንብንያም ድማ ክትወስድዎ ኢኹም ! እዚ ዅሉ ኣባይ እዩ በጺሑ ! ” በሎም . 37 ሮቤል ግና ንኣቦኡ  “ ኣነ ናባኻ እንተ ዘይመሊሰዮ  ንኽልቲኦም ደቀይ ቅተል . ንዓይ ሕድሪ ሃበኒ  ኣነ ድማ ናባኻ ኽመልሶ እየ ” በሎ . 38 ንሱ ግና  “ ሓዉ ሞይቱ  ንሱ ኸኣ በይኑ ተሪፉ እዩ እሞ  ወደይሲ ምሳኻትኩም ኣይኪወርድን እዩ . ኣብቲ እትኸድዎ መገዲ ገለ ድንገት እንተ ረኺብዎ  ሽዑ ብርግጽ ንሽበተይ ብሓዘን ናብ መቓብር ከተውርድዎ ኢኹም ” በሎም .
27 መዓልቲ እትወልዶ ኣይትፈልጥን ኢኻ እሞ
ብጽባሕ ኣይትመካሕ .
"2 ኣፍካ ዘይኰነትሲ  ካልእ ይንኣድካ ,"
ከናፍርካ ዘይኰናስ  ካልኦት ይንኣዱኻ .
"3 እምኒ ኸቢድ እዩ  ሑጻ ኸኣ ረዚን እዩ ,"
ዓሻ ዜሕርቐካ ሕርቃን ግና ካብ ክልቲኡ ይኸብድ .
"4 ጭካነ ነድርን ውሒዝ ቍጥዓን ኣሎ ,"
ኣብ ቅድሚ ቕንኢ ግና መን ደው ኪብል ይኽእል ?
5 ካብ ሕቡእ ፍቕርስ  ግሉጽ መግናሕቲ ይሓይሽ .
"6 ናይ ፈታዊ ምቝሳል እሙን እዩ ,"
ናይ ጸላኢ ምስዓም ግና ብዙሕ እዩ .
"7 ሸውሃቱ ዝጸገበ ኣብ ጎጎኡ ዘሎ መዓር ይኣቢ ,"
ንዝጠመየ ግና መሪር እኳ ጥዑም ይጥዕሞ .
8 ካብ ቤቱ ዚዅብልል ሰብ
ከምታ ኻብ ሰፈራ እትዅብልል ዑፍ እዩ .
"9 ዘይትን ዕጣንን ንልቢ የሐጕሶ ,"
ካብ ሓቀኛ ምኽሪ ዚምንጩ ጥዑም ምሕዝነት ከኣ ከምኡ እዩ .
"10 ንፈታዊኻ ወይ ንፈታው ኣቦኻ ኣይትሕደጎ ,"
"ብመዓልቲ መዓትካ ድማ ናብ ቤት ሓውካ ኣይትእቶ ,"
ኣብ ርሑቕ ካብ ዘሎ ሓው  ኣብ ቀረባ ዘሎ ጐረቤት ይሓይሽ .
11 ወደየ  ነቲ ዜባጭወለይ ምላሽ ምሃቡ ክኽእልሲ
ጥበበኛ ኹን  ንልበይ እውን ኣሐጕሶ .
"12 ጐራሕሲ ሓደጋ ይርኢ እሞ ይሕባእ ,"
ዘይለበሙ ግና ህሩግ ይብሉ እሞ ብሳዕቤናቱ ይጕድኡ .
"13 ንዘይፈልጦ ንእተዋሕሰ  ክዳኑ ውሰደሉ ,"
ካብቲ ንጓና ሰበይቲ ኸምኡ ዝገበረ  ትሕጃ ውሰድ .
14 ሓደ ሰብ ኣንጊሁ ዓው ኢሉ ንብጻዩ ምስ ዚምርቖ
ከም ዝረገሞ እዩ ዚቝጸር .
15 ነግራም ሰበይቲ ኸምቲ ብመዓልቲ ዝናም ከየቋረጸ ዜልሕዅ ናሕሲ እያ .
16 ንዓኣ ኺዓግት ዚኽእልሲ  ንንፋስ ኪዓግት
ብየማነይቲ ኢዱ ድማ ዘይቲ ኺዓሙዅ ይኽእል እዩ .
17 ከምቲ ሓጺን ንሓጺን ዚስሕሎ
ከምኡ ኸኣ ሰብ ንፈታዊኡ ይስሕሎ .
"18 ንኦም በለስ ዚከናኸን  ፍሪኡ ይበልዕ ,"
ንጐይታኡ ዚከናኸን ድማ  ይኸብር .
19 ከምቲ ማይ ንገጽ ዜንጸባርቖ
ልቢ ሓደ ሰብ ከኣ ነቲ ናይቲ ሓደ የንጸባርቖ .
"20 መቓብርን ቦታ ጥፍኣትን ከቶ ኣይጸግቡን ,"
ኣዒንቲ ሰብ እውን ፈጺመን ኣይጸግባን .
21 ከምቲ መምከኺ ቝራዕ ንብሩር  እቶን ድማ ንወርቂ ዝዀነ
ከምኡ ኸኣ ሰብ በቲ ዚውሃቦ ውዳሰ ይፍተን .
22 ንዓሻ ኸም እተጐድአ እኽሊ ኣብ መጕእ ኣእቲኻ
ብወዲ መጕእ እንተ ትጐድኦ እኳ
ዕሽነቱ ኣይምሓደጎን .
23 ትርኢት መጓሰኻ ኣጸቢቕካ ፍለጥ .
ንኣባጊዕካ ተኸናኸነን .
24 ሃብትስ ንዘለኣለም
ዘውዲ እውን ንውሉድ ወለዶ ኣይነብርን እዩ .
"25 ሳዕሪ ይጠፍእ  ለቕሚ ይበቍል ,"
ኣትክልቲ ኣኽራን ድማ ይእከብ .
"26 ገንሸላት ክዳን ይዀኑኻ ,"
ድቤላታት ድማ ዋጋ ግራት ይዀኑኻ .
27 ንምግብኻን ንምግቢ ቤተ ሰብካን ንመነባብሮ ኣግራድካን
ዚኣክል ጸባ ጤል ይህሉ .
ናይ ዳዊት መዝሙር .
23 የሆዋ ጓሳይየይ እዩ .
ዚጐድለኒ የብለይን .
"2 ኣብ ልሙዕ መጓሰዪ በጥ የብለኒ ,"
ማይ ናብ ዝመልኦ መዕረፊ ይመርሓኒ .
3 የሐድሰኒ .
ምእንቲ ስሙ ኢሉ ብመገድታት ጽድቂ ይመርሓኒ .
4 ንስኻ ምሳይ ኢኻ
በትርኻን ምርኩስካን ከኣ የጸናንዓኒ እዩ እሞ
ብርቱዕ ጽላሎት ብዘለዎ ስንጭሮ እኳ እንተ ኸድኩ
ከይጕዳእ ኣይፈርህን እየ .
5 ንስኻ ኣብ ቅድሚ ጸላእተይ መኣዲ ተዳልወለይ .
"ንርእሰይ ብዘይቲ ተረስርሶ ,"
ጽዋአይ ኣጸቢቓ ዝመልአት እያ .
"6 ሕያውነትን ብተኣማንነት እትርአ ፍቕርን ብርግጽ ኣብ ኵሉ ዕድመይ ኪስዕባኒ እየን ,"
ኣነ ድማ ኣብ ቤት የሆዋ ምሉእ ዕድመይ ክቕመጥ እየ .
ናይ ዳዊት .
א [ ኣሌፍ ]
37 ብእኩያት ኣይትሕረቕ
ወይ ብገበርቲ ኽፉእ ኣይትቕናእ .
2 ንሳቶምሲ ኸም ሳዕሪ ቐልጢፎም ኪጽምልዉ
ከም ልምሉም ለቕሚ ኪቕምስሉ እዮም .
ב [ ቤት ]
"3 ብየሆዋ ተኣመን  ሰናይ ከኣ ግበር ,"
ኣብ ምድሪ ንበር  ብተኣማንነት ድማ ተመላለስ .
"4 ብየሆዋ ኣዝዩ ደስ ይበልካ ,"
ንሱ ኸኣ ትምኒት ልብኻ ኺህበካ እዩ .
ג [ ጊሜል ]
"5 መገድኻ ንየሆዋ ኣማዕቍቦ ,"
ኣብኡ ተወከል  ንሱ እውን ኬስልጠልካ እዩ .
6 ንጽድቅኻ ኸም ወጋሕታ
ንፍትሕኻ እውን ከም ጸሓይ ቀትሪ ኼብርሆ እዩ .
ד [ ዳሌጥ ]
7 ኣብ ቅድሚ የሆዋ ስቕ በል
ብሃንቀውታ ተጸበዮ .
ተንኰሉ ኺፍጽም ብዚሰልጦ ሰብ
ኣይትሕረቕ .
ה [ ሄ ]
"8 ቍጥዓ ሕደግ  ነድሪ ድማ ግደፍ ,"
ሓሪቕካ እከይ ኣይትግበር .
"9 እኩያትሲ ኺጠፍኡ እዮም ,"
እቶም ብየሆዋ ተስፋ ዚገብሩ ግና ንምድሪ ኺርስተይዋ እዮም .
ו [ ዋው ]
"10 ድሕሪ ቝሩብ  እኩያት ኣይኪህልዉን እዮም ,"
"ኣብቲ ዝነበሩሉ ኽትደልዮም ኢኻ ,"
ኣብኡ እውን ኣይኪህልዉን እዮም .
"11 ዓቃላት ግና ንምድሪ ኺርስተይዋ እዮም ,"
ብብዝሒ ሰላም ከኣ ኣዝዩ ደስ ኪብሎም እዩ .
ז [ ዛይን ]
"12 እኩይ ንጻድቕ ውዲት ይኣልመሉ ,"
ኣስናኑ እውን ይሕርቅመሉ .
"13 የሆዋ ግና ይስሕቆ ,"
ስለምንታይሲ  መዓልቱ ኸም እትመጽእ ይፈልጥ እዩ .
ח [ ሔት ]
14 እኩያት ንጭቁንን ንድኻን ኬውድቕዎ
ነቶም ቅኑዕ ዝመገዶም ኪሓርድዎም
ኣስያፎም ይመልሑ  ቀስቶም እውን ይግትሩ .
15 ሰይፎም ግና ንገዛእ ልቦም ኪወግኦ
ቀስትታቶም ከኣ ኪስበር እዩ .
ט [ ጤት ]
16 ካብ ናይ ብዙሓት እኩያት ሃብትስ
ናይ ጻድቕ ሒደት ይበልጽ .
"17 ቀላጽም እኩያትሲ ኺስበር እዩ ,"
የሆዋ ግና ንጻድቃን ኪድግፎም እዩ .
י [ ዮድ ]
"18 የሆዋ ነቲ እቶም መንቅብ ዘይብሎም ዜሕልፍዎ ይፈልጦ ,"
ርስቶም ከኣ ንዘለኣለም ኪነብር እዩ .
"19 ብግዜ መዓት ኣይኪሓፍሩን እዮም ,"
ብግዜ ጥሜት ኪጸግቡ እዮም .
כ [ ካፍ ]
"20 እኩያት ግና ኪጠፍኡ እዮም ,"
ጸላእቲ የሆዋ ድማ ከም ዕሙር መጓሰዪ ኺበርሱ
ከም ትኪ ኸኣ ኪበንኑ እዮም .
ל [ ላሜድ ]
"21 እኩይ ይልቃሕ  ኣይመልስን ድማ ,"
ጻድቕ ግና ለጋስ እዩ እሞ  ይህብ .
"22 እቶም ዝባረኾም ንምድሪ ኺርስተይዋ እዮም ,"
እቶም ዝረገሞም ግና ኪጠፍኡ እዮም .
מ [ ሜም ]
23 የሆዋ ብመገዲ ሰብ ባህ ምስ ዚብሎ
ንስጕምትታቱ ይመርሐን .
24 የሆዋ ብኢዱ ይድግፎ እዩ እሞ
እንተ ወደቐ እኳ  ኣይድርበን .
נ [ ኑን ]
"25 ጐበዝ ነይረ , ሕጂ ድማ ኣሪገ ኣለኹ ,"
ግናኸ  ጻድቕ ተሓዲጉ
ዘርኡ ኸኣ እንጌራ ኼናድዩ ኣይረኣኹን .
"26 ወትሩ ብናጻ የለቅሕ ,"
ዘርኡ ድማ ይባረኹ .
ס [ ሳሜኽ ]
"27 ካብ ክፉእ ርሓቕ  ሰናይ ከኣ ግበር ,"
ንዘለኣለም ድማ ክትነብር ኢኻ .
"28 የሆዋስ ፍትሒ ይፈቱ እዩ ,"
ንእሙናቱ ኸኣ ኣይኪሓድጎምን እዩ .
ע [ ዓይን ]
"ንሳቶም ወትሩ ኺሕለዉ እዮም ,"
ዘርኢ እኩያት ግና ኪጠፍኡ እዮም .
29 ጻድቃን ንምድሪ ኺርስተይዋ
ኣብኣ እውን ንዘለኣለም ኪነብሩ እዮም .
פ [ ፌ ]
"30 ኣፍ ጻድቕ ጥበብ የካፍል ,"
ልሳኑ ድማ ብዛዕባ ፍትሒ ይዛረብ .
"31 ሕጊ ኣምላኹ ኣብ ልቡ እዩ ,"
ስጕምትታቱ ሰንከልከል ኣይኪብልን እዩ .
צ [ ጻዴ ]
32 ኪቐትሎ ኢሉስ
እኩይ ንጻድቕ ይጸናተዎ .
33 የሆዋ ግና ኣብ ኢዱ ኣይኪሓድጎን
ኪፍረድ ከሎ እውን ኣይኪዅንኖን እዩ .
ק [ ቆፍ ]
"34 ብየሆዋ ተስፋ ግበር  መገዱ እውን ስዓብ ,"
ንሱ ኸኣ ንምድሪ ኽትርስተያ ልዕል ኬብለካ እዩ .
እኩያት ኪጠፍኡ ኸለዉ ኽትርኢ ኢኻ .
ר [ ሬሽ ]
35 ንጨካን  ንእኩይ
ኣብ ቦታኣ ኸም ዝለምዐት ኦም ኣስፋሕፊሑ ርእየዮ .
"36 ብሃንደበት ግና ሓሊፉ ኸይዱ ,"
እንተ ደለኽዎ ድማ  ክረኽቦ ኣይከኣልኩን .
ש [ ሺን ]
37 መንቅብ ንዘይብሉ ኣስተብህለሉ
ንቕኑዕ ከኣ ርኣዮ
መጻኢ እቲ ሰብ እትስ ሰላም ኪኸውን እዩ .
"38 ኵሎም ኣበስቲ ግና ኪጠፍኡ እዮም ,"
መጻኢ እኩያት ድማ ኪቝረጽ እዩ .
ת [ ታው ]
"39 ድሕነት ጻድቃን ካብ የሆዋ እዩ ,"
ንሱ ብግዜ ጭንቂ ዕርዶም እዩ .
40 የሆዋ ኺረድኦምን ኬናግፎምን እዩ .
ኣብኡ ስለ እተማዕቈቡ
ካብ እኩያት ኬናግፎምን ኬድሕኖምን እዩ .
4 ብዝተረፈስ  ኣሕዋተየ  ከምቲ ንኣምላኽ ንምሕጓስ ከመይ ጌርኩም ክትመላለሱ ኸም ዚግብኣኩም ካባና ትእዛዝ እተቐበልኩም  ከምቲ እትመላለስዎ እውን ዘለኹም  ብዝያዳ ኸምኡ ኽትገብሩ ንልምነኩምን ንምሕጸነኩምን ኣለና . 2 ብጐይታና የሱስ ዝሃብናኩም ትእዛዛትሲ ትፈልጥዎ ኢኹም .
"3 ፍቓድ ኣምላኽሲ ኽትቅደሱን ካብ ምንዝርና ኽትርሕቁን እዩ . 4 ነፍሲ ወከፍኩም ንሰብነቱ ብቕድስናን ብኽብርን ብኸመይ ከም ዚቈጻጸሮ ይፍለጥ , 5 ከምቶም ንኣምላኽ ዘይፈልጡ ኣህዛብ ብህርፋን ፋሉል ፍትወተ ስጋ ድማ ኣይትመርሑ . 6 ሓደ እኳ በዚ ነገር እዚ ኻብ ግቡእ ደረት ኣይሕለፍ  ንሓዉ እውን ኣይበለጸሉ , ስለምንታይሲ  ከምቲ ኣቐዲምና ዝነገርናኩምን ኣጸቢቕና ዘጠንቀቕናኩምን  ነቶም ነዚ ነገራት እዚ ዚገብሩ ዘበሉ ዚቐጽዖም የሆዋ እዩ . 7 ኣምላኽሲ ንቕድስና እምበር  ንርኽሰት ኣይጸውዓናን . 8 ስለዚ  እቲ ዚንዕቕ  ነቲ ንዓኻትኩም ቅዱስ መንፈሱ ዚህብ ኣምላኽ እምበር  ንሰብ ኣይኰነን ዚንዕቕ ዘሎ ."
"9 ብዛዕባ ሕውነታዊት ፍቕሪ ግና  ንስኻትኩም ባዕላትኩም ንሓድሕድኩም ክትፋቐሩ ኻብ ኣምላኽ ተማሂርኩም ኢኹም እሞ  ክንጽሕፈልኩም ኣየድልየናን እዩ . 10 ነቶም ኣብ ብዘሎ መቄዶንያ ዘለዉ ዅሎም ኣሕዋት እውን ከምኡ ትገብሩሎም ኣለኹም . ግናኸ  ኣቱም ኣሕዋትና  ብዝያዳ ኸምኡ ኽትገብሩ ንምሕጸነኩም ኣለና . 11 ከምቲ ዝኣዘዝናኩም  ብህድኣት ክትነብሩን ዕዮ ርእስኹም ክትገብሩን ብኣእዳውኩም ክትዓይዩን ጽዓቱ , 12 በዚ ኸምዚ ድማ  ካብ ሓደ እኳ ገለ ኸይደለኹም  ኣብ ቅድሚ እቶም ኣብ ወጻኢ ዘለዉ ብኣደብ ትመላለሱ ."
"13 ኣሕዋተየ  ከምቶም ተስፋ ዘይብሎም ካልኦት ምእንቲ ኸይትሓዝኑ  ብዛዕባ እቶም ሞይቶም ዘለዉ ዘይትፈልጡ ኽትኰኑ ኣይንደልን ኢና . 14 የሱስ ከም ዝሞተን ከም ዝተንስአን ኣሚንና እንተ ዄንናስ  እቶም ብየሱስ ዝሞቱ እውን ከምኡ  ኣምላኽ ምስኡ ኼምጽኦም እዩ . 15 ንሕና እቶም ጐይታ ኣብዚ ኽሳዕ ዚህልወሉ እዋን ብህይወት እንጸንሕ ዘበልና  ነቶም ዝሞቱ ኸቶ ኸም ዘይንቕድሞም  እዚ ብቓል የሆዋ ንነግረኩም ኣለና , 16 ከመይሲ  ጐይታ ባዕሉ ብናይ ትእዛዝ ጻውዒት  ብድምጺ ሊቀ መላእኽትን ብመለኸት ኣምላኽን ካብ ሰማይ ኪወርድ እዩ , እቶም ምስ ክርስቶስ ሓድነት ከለዎም ዝሞቱ ኸኣ  ቅድም ኪትንስኡ እዮም . 17 ድሕሪኡ  ንሕና ብህይወት ዝጸናሕና  ንጐይታ ኣብ ኣየር ክንቅበሎ  ምሳታቶም ሓቢርና ብደበና ኽንምንዛዕ ኢና , በዚ ኸምዚ  ንሓዋሩ ምስ ጐይታ ኽንከውን ኢና . 18 ስለዚ  በዘን ቃላት እዚአን ንሓድሕድኩም ተጸናንዑ ."
"4 ማርዶካይ ድማ ኵሉ እቲ እተገብረ ነገር ምስ ፈለጠ  ክዳውንቱ ቐደደ  ማቕን ሓምዅሽትን እውን ለበሰ . ናብ ማእከል እታ ኸተማ ወጺኡ ድማ  ዓው ኢሉ መሪር ኣውያት ኣእወየ . 2 ሓደ እኳ ማቕ ተኸዲኑ ብኣፍ ደገ ንጉስ ኣይኣቱን ነበረ እሞ  ክሳብ ኣፍ ደገ ንጉስ ጥራይ ከደ . 3 ቃል ንጉስን ትእዛዙን ኣብ ዝበጽሓ ዘበለት ኣውራጃ  ኣብ መንጎ ኣይሁድ ብርቱዕ ሓዘንን ጾምን ብኽያትን ዋይዋይታን ኰነ . ብዙሓት ኣብ ማቕን ሓምዅሽትን በጥ በሉ . 4 ኣግራድ ኣስቴርን ስሉባታን መጺኦም ምስ ነገርዋ  ንግስቲ ኣዝያ ተጨነቐት . ንማርዶካይ ከኣ ኣብ ክንዲ ማቑ ኪኽደኖ  ክዳውንቲ ሰደደትሉ , ንሱ ግና ኣበዮም . 5 ሽዑ  ኣስቴር ንሃታክ  ሓደ ኻብቶም ንጉስ ኬገልግልዋ ዝሸመላ ስሉባቱ  ጸውዓቶ , እዚ እንታይ ማለት ምዃኑን እንታይ ይኸውን ከም ዘሎን ካብ ማርዶካይ ኪፈልጥ ድማ ኣዘዘቶ ."
6 ሃታክ ከኣ ናብ ማርዶካይ  ናብቲ ኣብ መንጽር ኣፍ ደገ ንጉስ ዘሎ ኣደባባይ ወጸ . 7 ማርዶካይ ድማ ብዛዕባ ዅሉ እቲ ዝዀኖን ብዛዕባ እቲ ሃማን ንኣይሁድ ንምጥፋእ ናብ መዝገብ ንጉስ ኬእትዎ ቓል ዝኣተዎ ልክዕ መጠን ገንዘብን ነገሮ . 8 ንኣስቴር ኬርእያን ኪገልጸላን  ናብ ንጉስ ኣትያ ኣብ ክንዲ ህዝባ ኸተማልድን ብቐጥታ ኽትልምኖን ከኣ ኪነግራ  ቅዳሕ እቲ ንምጥፋኦም ኣብ ሱሳን ብጽሑፍ ዝወጸ ትእዛዝ ሃቦ .
9 ሃታክ ድማ ናብ ኣስቴር መጺኡ  እቲ ማርዶካይ ዝበሎ ነገራ . 10 ኣስቴር ከኣ ንሃታክ ንማርዶካይ ከምዚ ኢሉ ኺነግሮ ኣዘዘቶ ፦ 11 “ ሰብኣይ ኰነ  ሰበይቲ ዀነት  ከይተጸውዐ ናብ ናይ ውሽጢ ኣጸድ ንጉስ ዚኣቱ ኺመውት ሓደ ሕጊ ጥራይ ከም ዘሎ  ኵሎም ገላዉ ንጉስን ህዝቢ ኣውራጃታት ንጉስን ይፈልጡ እዮም . ንጉስ ነታ ዘንጊ ወርቂ ዝዘርግሓሉ ጥራይ እዩ ብህይወት ኪነብር ዚኽእል . ኣነ ድማ ናብ ንጉስ ካብ ዘይጽዋዕ  ሕጂ 30 መዓልቲ ዀይኑ ኣሎ . ”
"12 ማርዶካይ ከኣ  ኣስቴር ዝበለቶ ምስ ተነግሮ  13 ንኣስቴር ከምዚ ኢሉ መለሰላ ፦ “ ኣብ ውሽጢ ቤተ ሰብ ንጉስ ስለ ዘለኺ  ካብ ኵሎም ኣይሁድ ተፈሊኺ ኸተምልጢ ኸም እትኽእሊ ጌርኪ ኣይትሕሰቢ . 14 ኣብዚ ግዜ እዚ ስቕ እንተ ኢልክስ  ንኣይሁድ ራህዋን ድሕነትን ካብ ካልእ ምንጪ ኺመጽእ እዩ , ንስኽን ቤት ኣቦኽን ግና ክትጠፍኡ ኢኹም . ንኸምዚ ዝበለ እዋን መዓርግ ንግስና ረኺብኪ እንተ ዀንኪኸ  መን ይፈልጥ ? ”"
"15 ሽዑ  ኣስቴር ንማርዶካይ ከምዚ ኢላ መለሰትሉ ፦ 16 “ ኬድካ  ኣብ ሱሳን ንእተረኽቡ ዅሎም ኣይሁድ ኣክቦም እሞ  ሰለስተ መዓልቲ  ለይትን መዓልትን ከይበላዕኩምን ከይሰተኹምን ጽሙለይ . ኣነ እውን ምስ ኣግራደይ ክጸውም እየ . ሽዑ  ኣንጻር ሕጊ እኳ እንተ ዀነ  ናብ ንጉስ ክኣቱ እየ , እንተ ጠፊአ ኸኣ  እጥፋእ . ” 17 ማርዶካይ ድማ ከይዱ  ከም ኵሉ እቲ ኣስቴር ኪገብሮ ዝኣዘዘቶ ገበረ ."
10 ንጉስ ኣሓሽዌሮስ ከኣ ኣብታ ምድርን ኣብ ደሴታት ባሕርን ብግዲ ኣሸቀለ .
2 ኵሉ ብርቱዕን ሓያልን ግብሩ  ከምኡ እውን ዝርዝር ጸብጻብ እቲ ንጉስ ልዕል ዘበሎ ዕቤት ማርዶካይ  ኣብ መጽሓፍ ታሪኽ ዘመን ነገስታት ሜዶንን ፋርስን ተጻሒፉዶ የሎን ? 3 ማርዶካይ እቲ ኣይሁዳውስ ንንጉስ ኣሓሽዌሮስ ካልኣዩ ነበረ . ኣብ መንጎ ኣይሁድ ዓብዪ  ብብዙሓት ኣሕዋቱ ድማ ዚኽበር  ንጽቡቕ ህዝቡ ዚዓይን ንድሕንነት ኵሎም ዘርኦም ዚጣበቕን ነበረ .
26 ድሕሪ እቲ መቕዘፍቲ  የሆዋ ንሙሴን ንኣልኣዛር ወዲ ኻህን ኣሮንን ከምዚ በሎም ፦ 2 “ ንብዘሎ ኣኼባ እስራኤላውያን  ካብ ወዲ 20 ዓመት ንላዕሊ ዝዀኑ ኣብ ሰራዊት እስራኤል ኬገልግሉ ዚኽእሉ ዅሎም  በብማይ ቤቶም ቍጸርዎም . ” 3 ሙሴን ካህን ኣልኣዛርን ከኣ ኣብ ጐላጕል ምድረ በዳ ሞኣብ  ኣብ ዮርዳኖስ ናይ ያሪኮ  ከምዚ ኢሎም ተዛረብዎም ፦ 4 “ ከምቲ የሆዋ ንሙሴ ዝኣዘዞ  ነቶም ካብ ወዲ 20 ዓመት ንላዕሊ ቝጸርዎም . ”
"እቶም ካብ ምድሪ ግብጺ ዝወጹ ደቂ እስራኤል እዚኣቶም እዮም ፦ 5 ሮቤል  በዅሪ እስራኤል , ደቂ ሮቤል እዚኣቶም እዮም ፦ ካብ ሓኖክ  ዓሌት ሓኖካውያን , ካብ ፋሉ  ዓሌት ፋላውያን , 6 ካብ ሔጽሮን  ዓሌት ሔጽሮናውያን , ካብ ካርሚ  ዓሌት ካርማውያን . 7 ዓሌታት ሮቤላውያን እዚኣቶም እዮም , ምዝጉባቶም ድማ 43 ,730 ኰኑ ."
8 ወዲ ፋሉ ኸኣ  ኤልያብ ነበረ . 9 ደቂ ኤልያብ ድማ ነሙኤልን ዳታንን ኣቢራምን እዮም . እቶም ምስ የሆዋ ኺብኣሱ ኸለዉ  ምስ ጕጅለ ቆራሕ ኰይኖም ምስ ሙሴን ምስ ኣሮንን እተባእሱ ሕሩያት እቲ ኣኼባ ዝነበሩ ዳታንን ኣቢራምን እዚኣቶም እዮም .
10 ሽዑ  ምድሪ ተኸፊታ ወሓጠቶም . ቆራሕ ከኣ  ሓዊ ን250 ሰባት ኣብ ዝበልዓሉ እዋን  ምስ ደገፍቱ ሞተ . ንሳቶም ድማ መለበሚ ዀኑ . 11 ደቂ ቆራሕ ግና ኣይሞቱን .
"12 ደቂ ስምኦን በብዓሌቶም እዚኣቶም እዮም ፦ ካብ ነሙኤል  ዓሌት ነሙኤላውያን , ካብ ያሚን  ዓሌት ያሚናውያን , ካብ ያኪን  ዓሌት ያኪናውያን , 13 ካብ ዜራሕ  ዓሌት ዜራሓውያን , ካብ ሻኡል  ዓሌት ሻኡላውያን . 14 ዓሌታት ስምኦናውያን እዚኣቶም እዮም ፦ 22 ,200 ."
"15 ደቂ ጋድ በብዓሌቶም እዚኣቶም እዮም ፦ ካብ ጸፎን  ዓሌት ጸፎናውያን , ካብ ሓጊ  ዓሌት ሓጋውያን , ካብ ሹኒ  ዓሌት ሹናውያን , 16 ካብ ኦዝኒ  ዓሌት ኦዝናውያን , ካብ ዔሪ  ዓሌት ዔራውያን , 17 ካብ ኣሮድ  ዓሌት ኣሮዳውያን , ካብ ኣርኤሊ  ዓሌት ኣርኤላውያን . 18 ዓሌታት ደቂ ጋድ እዚኣቶም እዮም , ምዝጉባቶም ድማ 40 ,500 እዮም ."
"19 ደቂ ይሁዳ  ዔርን ኦናንን እዮም . ዔርን ኦናንን ግና ኣብ ምድሪ ከነኣን ሞቱ . 20 ደቂ ይሁዳ ኸኣ በብዓሌቶም እዚኣቶም እዮም ፦ ካብ ሸላሕ  ዓሌት ሸላናውያን , ካብ ፋሬስ  ዓሌት ፋሬሳውያን , ካብ ዜራሕ  ዓሌት ዜራሓውያን . 21 ደቂ ፋሬስ ድማ እዚኣቶም እዮም ፦ ካብ ሔጽሮን  ዓሌት ሔጽሮናውያን , ካብ ሓሙል  ዓሌት ሓሙላውያን . 22 ዓሌታት ይሁዳ እዚኣቶም እዮም , ምዝጉባቶም ድማ 76 ,500 እዮም ."
"23 ደቂ ይሳኮር በብዓሌቶም እዚኣቶም እዮም ፦ ካብ ቶላዕ  ዓሌት ቶላዓውያን , ካብ ፉዋ  ዓሌት ፉናውያን , 24 ካብ ያሹብ  ዓሌት ያሹባውያን , ካብ ሺምሮን  ዓሌት ሺምሮናውያን . 25 ዓሌታት ይሳኮር እዚኣቶም እዮም , ምዝጉባቶም ድማ 64 ,300 እዮም ."
"26 ደቂ ዛብሎን በብዓሌቶም እዚኣቶም እዮም ፦ ካብ ሰረድ  ዓሌት ሰረዳውያን , ካብ ኤሎን  ዓሌት ኤሎናውያን , ካብ ያሕልኤል  ዓሌት ያሕልኤላውያን . 27 ዓሌታት ዛብሎናውያን እዚኣቶም እዮም , ምዝጉባቶም ድማ 60 ,500 እዮም ."
"28 ደቂ ዮሴፍ በብዓሌቶም ምናሴን ኤፍሬምን እዮም . 29 ደቂ ምናሴ እዚኣቶም እዮም ፦ ካብ ማኪር  ዓሌት ማኪራውያን . ማኪር ከኣ ንጊልዓድ ወለደ . ካብ ጊልዓድ  ዓሌት ጊልዓዳውያን . 30 እዚኣቶም ደቂ ጊልዓድ እዮም ፦ ካብ ኢዔዘር  ዓሌት ኢዔዘራውያን , ካብ ሔለቅ  ዓሌት ሔለቃውያን , 31 ካብ ኣስሪኤል  ዓሌት ኣስሪኤላውያን , ካብ ሴኬም  ዓሌት ሴኬማውያን , 32 ካብ ሸሚዳ  ዓሌት ሸሚዳውያን , ካብ ሔፈር  ዓሌት ሔፈራውያን . 33 ጸሎፍሓድ ወዲ ሔፈር ድማ ኣዋልድ እምበር  ኣወዳት ኣይነበርዎን , ስም እተን ኣዋልድ ጸሎፍሓድ ከኣ  ማሕላ  ኖዓ  ሖግላ  ሚልካ  ቲርጻ ነበረ . 34 ዓሌታት ምናሴ እዚኣቶም እዮም , ምዝጉባቶም ድማ 52 ,700 እዮም ."
"35 ደቂ ኤፍሬም በብዓሌቶም እዚኣቶም እዮም ፦ ካብ ሹተላሕ  ዓሌት ሹተላሓውያን , ካብ ቤከር  ዓሌት ቤከራውያን , ካብ ታሓን  ዓሌት ታሓናውያን . 36 ደቂ ሹተላሕ እዚኣቶም እዮም ፦ ካብ ዔራን  ዓሌት ዔራናውያን . 37 ዓሌታት ደቂ ኤፍሬም እዚኣቶም እዮም , ምዝጉባቶም ድማ 32 ,500 እዮም . ደቂ ዮሴፍ በብዓሌቶም እዚኣቶም እዮም ."
"38 ደቂ ብንያም በብዓሌቶም እዚኣቶም እዮም ፦ ካብ ቤላዕ  ዓሌት ቤላዓውያን , ካብ ኣሽቤል  ዓሌት ኣሽቤላውያን , ካብ ኣሒራም  ዓሌት ኣሒራማውያን , 39 ካብ ሸፉፋም  ዓሌት ሹፋማውያን , ካብ ሑፋም  ዓሌት ሑፋማውያን . 40 ደቂ ቤላዕ  ኣርድን ንእማንን እዮም ፦ ካብ ኣርድ  ዓሌት ኣርዳውያን , ካብ ንእማን  ዓሌት ንእማውያን . 41 ደቂ ብንያም በብዓሌቶም እዚኣቶም እዮም , ምዝጉባቶም ድማ 45 ,600 እዮም ."
"42 ደቂ ዳን በብዓሌቶም እዚኣቶም እዮም ፦ ካብ ሹሓም  ዓሌት ሹሓማውያን . ዓሌታት ዳን በብዓሌቶም እዚኣቶም እዮም . 43 ኵሎም ዓሌታት ሹሓማውያን  ምዝጉባቶም 64 ,400 እዮም ."
"44 ደቂ ኣሴር በብዓሌቶም እዚኣቶም እዮም ፦ ካብ ዪምና  ዓሌት ዪምናውያን , ካብ ዪሽዊ  ዓሌት ዪሽዋውያን , ካብ በሪዓ  ዓሌት በሪዓውያን , 45 ካብ ደቂ በሪዓ ፦ ካብ ሔበር  ዓሌት ሔበራውያን , ካብ ማልኪኤል  ዓሌት ማልኪኤላውያን . 46 ስም ጓል ኣሴር  ሴራሕ ነበረ . 47 ዓሌታት ደቂ ኣሴር እዚኣቶም እዮም , ምዝጉባቶም ድማ 53 ,400 እዮም ."
"48 ደቂ ንፍታሌም በብዓሌቶም እዚኣቶም እዮም ፦ ካብ ያሕጽኤል  ዓሌት ያሕጽኤላውያን , ካብ ጉኒ  ዓሌት ጉናውያን , 49 ካብ የጸር  ዓሌት የጸራውያን , ካብ ሺሌም  ዓሌት ሺሌማውያን . 50 ዓሌታት ንፍታሌም በብዓሌቶም እዚኣቶም እዮም , ምዝጉባቶም ድማ 45 ,400 እዮም ."
"51 ድምር እቶም ካብ እስራኤላውያን እተመዝገቡ እዚ እዩ ፦ 601 ,730 ."
"52 ድሕርዚ  የሆዋ ንሙሴ ኸምዚ ኢሉ ተዛረቦ ፦ 53 “ እታ ምድሪ ነዚኣቶም ብዝርዝር ስማቶም ርስቲ ዀይና ትመቐል . 54 ነቶም ብዙሓት  ርስቲ ኣግፍሓሎም , ነቶም ሒደት ከኣ  ርስቲ ኣንእሰሎም . ርስቲ ነፍሲ ወከፍ ከም ቍጽሪ እቶም ምዝጉባት ይወሃብ . 55 ግናኸ  እታ ምድሪ ብዕጫ ትመቐል . ከከም ስማት ነገዳት ኣቦታቶም ይረስተዩ . 56 ኵሉ ርስቲ ብዕጫ ይወሰን  ኣብ መንጎ እቶም ብዙሓትን እቶም ሒደትን ከኣ ይመቐል . ”"
"57 ካብ ሌዋውያን በብዓሌቶም እተመዝገቡ ድማ እዚኣቶም እዮም ፦ ካብ ጌርሾን  ዓሌት ጌርሾናውያን , ካብ ቀሃት  ዓሌት ቀሃታውያን , ካብ መራሪ  ዓሌት ? መራራውያን . 58 ዓሌታት ሌዋውያን እዚኣቶም እዮም ፦ ዓሌት ሊብናውያን  ዓሌት ኬብሮናውያን  ዓሌት ማሕላውያን  ዓሌት ሙሻውያን  ዓሌት ቆራሓውያን ."
"ቀሃት ከኣ ንዓምራም ወለደ . 59 ስም ሰበይቲ ዓምራም ድማ  ዮካቤድ እዩ , ንሳ ንሌዊ ኣብ ግብጺ እተወልደትሉ ጓል ሌዊ እያ . ንሳ ኸኣ ንዓምራም  ኣሮንን ሙሴን ሓብቶም ሚርያምን ወለደትሉ . 60 ንኣሮን ድማ  ናዳብን ኣቢሁን ኣልኣዛርን ኢታማርን ተወልዱሉ . 61 ናዳብን ኣቢሁን ግና ኣብ ቅድሚ የሆዋ ዘይተፈቕደ ሓዊ ብምቕራቦም ሞቱ ."
"62 ድምር እቶም ካብ ወዲ ወርሒ ንላዕሊ ዝዀኑ ዅሎም ተባዕትዮ ምዝጉባት 23 ,000 ነበረ . ንሳቶም ኣብ መንጎ እስራኤላውያን ርስቲ ስለ ዘይውሃቦም  ኣብ መንጎ እስራኤላውያን ኣይተመዝገቡን ."
63 ሙሴን ካህን ኣልኣዛርን ኣብ ጐላጕል ምድረ በዳ ሞኣብ  ኣብ ዮርዳኖስ ናይ ያሪኮ ዝመዝገብዎም እስራኤላውያን እዚኣቶም እዮም . 64 ካብቶም ሙሴን ካህን ኣሮንን ኣብ በረኻ ሲና ኣብ እተገብረ ቘጸራ እስራኤላውያን ዝመዝገብዎም ግና  ሓደ እኳ ኣብ መንጎኦም ኣይነበረን . 65 ከመይሲ  የሆዋ ብዛዕባኦም  “ ኣብ በረኻ ብርግጽ ኪሞቱ እዮም ” ኢሉ ነበረ . ስለዚ  ብዘይካ ካሌብ ወዲ የፉነን እያሱ ወዲ ነዌን  ሓደ ኻባታቶም እኳ ኣይተረፈን .
"32 ደቂ ሮቤልን ደቂ ጋድን ድማ ኣዝየን ብዙሓት ማል ነበራኦም , ምድሪ ያዕዜርን ምድሪ ጊልዓድን ከኣ ንማል ዚኸውን ጽቡቕ ቦታ ኸም ዝዀነ ረኣዩ . 2 ደቂ ጋድን ደቂ ሮቤልን ድማ ናብ ሙሴን ናብ ካህን ኣልኣዛርን ናብ ሹማምንቲ እቲ ኣኼባን ቀሪቦም ከምዚ በሉ ፦ 3 “ ዓጣሮትን ዲቦንን ያዕዜርን ኒምራን ሔስቦንን ኤልዓለን ሴባምን ኔቦን ቤዖንን  4 እዛ የሆዋ ኣብ ቅድሚ ኣኼባ እስራኤል ዝሰዓራ ምድሪ  ንማል እትኸውን ጽብቕቲ ምድሪ እያ , ገላዉኻ ኸኣ ብዙሓት ማል ኣለዋና . ” 5 ኣስዕብ ኣቢሎም እውን  “ ኣብ ቅድሚ ኣዒንትኻ ሞገስ እንተ ረኺብናስ  እዛ ምድሪ እዚኣ ንገላዉኻ ርስቲ ጌርካ ትወሃብ . ንዮርዳኖስ ኣይተሳግረና ” በሉ ."
"6 ሙሴ ድማ ንደቂ ጋድን ንደቂ ሮቤልን ከምዚ በሎም ፦ “ ንስኻትኩም ኣብዚ ተቐሚጥኩም ከለኹምዶ  ኣሕዋትኩም ናብ ውግእ ኪኸዱ እዮም ? 7 ስለምንታይ ንህዝቢ እስራኤል ናብታ የሆዋ ዚህቦም ምድሪ ኸይሳገሩ ተስፋ እተቝርጽዎም ? 8 ንኣቦታትኩም ነታ ምድሪ ኺርእዩ ኻብ ቃዴስ-ባርኔዓ ምስ ሰደድክዎም  ከምኡ እዮም ገይሮም . 9 ናብ ስንጭሮ ኤሽኮል ደዪቦም ነታ ምድሪ ምስ ረኣይዋ  ንህዝቢ እስራኤል ናብታ የሆዋ ዚህቦም ምድሪ ኸይኣትዉ ተስፋ ኣቝረጽዎም . 10 በታ መዓልቲ እቲኣ ቝጥዓ የሆዋ ነደደ እሞ  ከምዚ ኢሉ መሓለ ፦ 11 ‘ እቶም ካብ ግብጺ ዝደየቡ ኻብ ወዲ 20 ዓመት ንላዕሊ ዝዀኑ ሰባት  ብምሉእ ልቦም ስለ ዘይሰዓቡኒ  ነታ ኣነ ንኣብርሃምን ንይስሃቅን ንያእቆብን ዝመሓልኩሎም ምድሪ ኣይኪርእይዋን እዮም , 12 ብዘይካ እቶም ንየሆዋ ብምሉእ ልቦም ዝሰዓብዎ ካሌብ ወዲ የፉነ እቲ ቄኒዛውን እያሱ ወዲ ነዌን  ካልኦት ኣይኪርእይዋን እዮም . ’ 13 ቍጥዓ የሆዋ ኸኣ ኣብ እስራኤል ነደደ , ኵሉ እቲ ኣብ ቅድሚ ኣዒን"
16 ንሳቶም ከኣ ጸኒሖም ናብኡ ቐሪቦም ከምዚ በሉ ፦ “ ኣብዚ ንማልና ደምበታት  ንቘልዑና ድማ ከተማታት ንስራሕ . 17 ንሕና ግና ናብ ቦታኦም ክሳዕ እነእትዎም  ንውግእ ድሉዋት ኴንና  ቀቅድሚ እስራኤላውያን ንኺድ . ቈልዑና ኸኣ ካብ ነበርቲ እታ ምድሪ ኻብ ዚመጽእ ሓደጋ ዕቝባ ምእንቲ ኺረኽቡ  ኣብ እተዓርዳ ኸተማታት ይቀመጡ . 18 ነፍሲ ወከፍ ካብ እስራኤላውያን ረርስቱ ኽሳዕ ዚርስተ  ናብ ኣባይትና ኣይክንምለስን ኢና . 19 ርስትና ብሸነኽ ምብራቕ ዮርዳኖስ ስለ እተቐበልና  ኣብ ስግር ዮርዳኖስን ኣብ ክንዮኡን ምሳታቶም ኣይክንርስተን ኢና . ”
"20 ሙሴ ኸኣ ከምዚ ኢሉ መለሰሎም ፦ “ እዚ ነገር እዚ እንተ ጌርኩም  ማለት ኣብ ቅድሚ የሆዋ ንውግእ ኣጽዋር እንተ ኣልዒልኩም  21 ጸላእቱ ኻብ ቅድሚኡ ኺሰጕጎም ከሎ  ኵላትኩም ኣጽዋር ኣልዒልኩም ኣብ ቅድሚ የሆዋ ዮርዳኖስ እንተ ተሳጊርኩም  22 እታ ምድሪ ኸኣ ኣብ ቅድሚ የሆዋ ኽሳዕ እትግዛእ ከምኡ እንተ ጌርኩም  ድሕሪኡ ኽትምለሱ ትኽእሉ ኢኹም  ኣብ ቅድሚ የሆዋን እስራኤልን ድማ ብዘይ በደል ትዀኑ . ሽዑ  እዛ ምድሪ እዚኣ ኣብ ቅድሚ የሆዋ ርስትኹም ክትከውን እያ . 23 እዚ እንተ ዘይጌርኩም ግና  ንየሆዋ ኽትብድልዎ ኢኹም . ሓጢኣትኩም ከም ዜርክበኩም ድማ ፍለጡ . 24 ንቘልዑኹም ከተማታት  ንመጓሰኹም ከኣ ደምበታት ስርሑ , እቲ ቓል ዝኣቶኹምዎ ድማ ግበርዎ . ”"
"25 ደቂ ጋድን ደቂ ሮቤልን ከኣ ንሙሴ ኸምዚ በልዎ ፦ “ ገላዉኻ ኸምቲ ጐይታይ ዝኣዘዞ ኺገብሩ እዮም . 26 ቈልዑናን ኣንስትናን ማልናን ኵሉ እንስሳታት ዘቤትናን ኣብኡ ኣብ ከተማታት ጊልዓድ ይኹኑ , 27 ገላዉኻ ግና  ከምቲ ጐይታይ ዝበሎ  ንውግእ እተዓጥቁ ዘበሉ ዅሎም ኣብ ቅድሚ የሆዋ ኺዋግኡ ኺሳገሩ እዮም . ”"
28 ሙሴ ድማ ንኻህን ኣልኣዛርን ንእያሱ ወዲ ነዌን ንርእስታት ማይ ቤታት ነገዳት እስራኤልን ብዛዕባኦም ኣዘዘ . 29 ሙሴ ኸኣ ከምዚ በሎም ፦ “ ደቂ ጋድን ደቂ ሮቤልን ኵላቶም ኣብ ቅድሚ የሆዋ ንውግእ ተዓጢቖም ምሳኻትኩም ዮርዳኖስ እንተ ተሳጊሮም  እታ ምድሪ ድማ ኣብ ቅድሜኹም እንተ ተገዚኣ  ሽዑ ምድሪ ጊልዓድ ርስቲ ጌርኩም ሃብዎም . 30 ኣጽዋር ኣልዒሎም ምሳኻትኩም እንተ ዘይተሳጊሮም ግና  ኣብ ምድሪ ከነኣን ኣብ መንጎኹም ይስፈሩ . ”
"31 ደቂ ጋድን ደቂ ሮቤልን ድማ ከምዚ ኢሎም መለሱ ፦ “ ከምቲ የሆዋ ንገላዉኻ ዝበሎም  ከምኡ ኽንገብር ኢና . 32 ኣጽዋር ኣልዒልና ኣብ ቅድሚ የሆዋ ናብ ምድሪ ከነኣን ክንሳገር ኢና , እቲ እንወርሶ ርስቲ ግና ኣብዚ ኣብ ክነጀው ሸነኽ ዮርዳኖስ ይኹነልና . ” 33 ሙሴ ኸኣ ንዓታቶም  —ንደቂ ጋድን ንደቂ ሮቤልን ንፍርቂ ነገድ ምናሴ ወዲ ዮሴፍን  —መንግስቲ ሲሆን ንጉስ ኣሞራውያን  መንግስቲ ዖግ ንጉስ ባሳን  ኣብታ ሃገር እቲኣ ዘላ ምድሪ እተን ከተማታት  ኣብ ዙርያ እታ ምድሪ ዘለዋ ኸተማታት ሃቦም ."
"34 ደቂ ጋድ ድማ  ዲቦንን ዓጣሮትን ዓሮዔርን 35 ዓጥሮት-ሾፋንን ያዕዜርን ዮግበሃን 36 ቤት-ኒምራን ቤት-ሃራንን ዚብሃላ እተዓርዳ ኸተማታትን ንመጓሰኦም ዚኸውን ደምበታትን ሰርሑ . 37 ደቂ ሮቤል ከኣ ሔስቦንን ኤልዓለን ቂርያታዪምን 38 ኔቦን በዓል-ሜዖንን  —ስማተን እተለወጠ  —ሲብማን ሰርሑ , ነተን ዳግም ዝሰርሕወን ከተማታት ድማ ስም ለወጡለን ."
"39 ደቂ ማኪር ወዲ ምናሴ ኸኣ ናብ ጊልዓድ ከይዶም ሓዝዋ , ነቶም ኣብኣ ዝነበሩ ኣሞራውያን ድማ ሰጐጕዎም . 40 ሙሴ ኸኣ ንማኪር ወዲ ምናሴ ጊልዓድ ሃቦ  ንሱ ድማ ኣብኣ ተቐመጠ . 41 ያኢር ወዲ ምናሴ ኸኣ ከይዱ ዓድታት ድንኳናቶም ሓዘ , ሓዎት-ያኢር ኢሉ ድማ ሰመየን . 42 ኖባ ኸኣ ከይዱ ንቄናትን ዓድታታን ሓዘ , ብስሙ ድማ ኖባ ኢሉ ሰመያ ."
